

**1. Medheteth**

{{https://api.unfoldingword.org/obs/jpg/1/en/360px/obs-en-01-01.jpg?nolink&}}

Ubbaa miish doommiday Xoossaa gididayssa hayssafe kaallidi nu be7ana. Xoossi alamenne izi bolla diza miish ubbaa usuppun gallassan medhdhides. Xoossi sa7a medhdhidaappe guye sa7ay dhumanne aykkoyka bayndaaro gidadus. Izin buro ay miishshika medhettibeenna. Gido attiin GODAA Ayanay haaththata bolla paallees.

{{https://api.unfoldingword.org/obs/jpg/1/en/360px/obs-en-01-02.jpg?nolink&}}

Hessafe guye GODAY, <<Poo7o gido>> gides; poo7o gidides. GODAY poo7ozi lo7o gididayssa be7idi <<Gallas>> gi xeygides. GODAYKKA poo7oza dhumappe shaakkidi omars gi xeygides. GODAY koyro gallas poo7o medhdhides.

{{https://api.unfoldingword.org/obs/jpg/1/en/360px/obs-en-01-03.jpg?nolink&}}

Nam7anththo gallas GODAY sa7appe bollan diza saloza medhdhides. GODAY haaththaa salozappe shaakkides.

{{https://api.unfoldingword.org/obs/jpg/1/en/360px/obs-en-01-04.jpg?nolink&}}

Heedzdzanththo gallas GODAY haaththi mela biittafe shaakettana mala ooththides. GODAY mela biittaa, <<Gade>> haaththaa <<Abba>> gi xeygides. GODAYKKA ba medhidayssi lo7o gididayssa be7ides.

{{https://api.unfoldingword.org/obs/jpg/1/en/360px/obs-en-01-05.jpg?nolink&}}

Hessafe guye GODAY, <<Biittay dumma dumma qommo miththatanne atakilteta dolsu>> gides. Izi gida malakka hanides. GODAYKKA ba medhidayssi lo7o gididayssa be7ides.

{{https://api.unfoldingword.org/obs/jpg/1/en/360px/obs-en-01-06.jpg?nolink&}}

Oydanththo gallas GODAY arshe, aginanne xoolintteta medhdhides. GODAY istti gallassinne omars, wodetanne layththata shaakkana mala ooththides. GODAYKKA ba medhidayssi lo7o gididayssa be7ides.

{{https://api.unfoldingword.org/obs/jpg/1/en/360px/obs-en-01-07.jpg?nolink&}}

Ichchashanththo gallas GODAY haaththa giddon diza kafota ubbaa medhdhides. GODAYKKA hessi lo7o gididayssa be7idi medhettidayta anjjides.

{{https://api.unfoldingword.org/obs/jpg/1/en/360px/obs-en-01-08.jpg?nolink&}}

Usupunththo gallas GODAY, <<Dumma dumma medosati ubbay biitta bolla gidetto>> gides. GODAY gida malakka hanides. Isttafe baggay meheta, baggati tiran gooshettizayta, baggati do7ata. GODAYKKA hessi lo7o gididayssa be7ides.

{{https://api.unfoldingword.org/obs/jpg/1/en/360px/obs-en-01-09.jpg?nolink&}}

GODAY, <<Ase nu medhanne nu leemiso mala ooththi medhdhoos. Isttaskka biitta bolla ubbaninne medosata bolla maatay do>> gides.

{{https://api.unfoldingword.org/obs/jpg/1/en/360px/obs-en-01-10.jpg?nolink&}}

Hessa gishshas GODAY gadeppe biitta ekkidi as medhdhi de7o shemppo izas immides. Iza sunththika Addaame geetettides. GODAY Addaamey ba dizason atakilteta tokkidi dichchana mala heen woththides.

{{https://api.unfoldingword.org/obs/jpg/1/en/360px/obs-en-01-11.jpg?nolink&}}

GODAY atakilteta giddon nam7u dumma dumma miththata dolisdes. De7o miththinne iitanne lo7o shaakki eranaas maaddiza miththati deettes. GODAY Addaame atakilteta giddon diza iitanne lo7o shaakki eranaas maaddiza erateththa miththaa attoriin atatkilteta giddon diza ay miththafekka maanaas dandayzayssa yootides. Gido attiin iitanne lo7o shaakki eranaas maaddiza miththayfe miikko izi hayqqanayssa yooti woththides.

{{https://api.unfoldingword.org/obs/jpg/1/en/360px/obs-en-01-12.jpg?nolink&}}

GODAY asi barka dizayssi lo7o gidontayssa yootides. Medosatappe awayssika Addaames maado gidana dandaybeetenna.

{{https://api.unfoldingword.org/obs/jpg/1/en/360px/obs-en-01-13.jpg?nolink&}}

GODAY Addaame bolla wolqqama dhiskko yeddides; izi dhiskidaashe iza millaafe issi meqeth ekkidi macca histti ooththidi Addaamekko ehides.

{{https://api.unfoldingword.org/obs/jpg/1/en/360px/obs-en-01-14.jpg?nolink&}}

Addaamey izo beydi, <<Hanna tana misatawus; iza addefe beettida gishshas macca geetettu. Hessa gishshas asi ba aawanne ba aayo aggidi ba machcheyra issi asho gidana.

{{https://api.unfoldingword.org/obs/jpg/1/en/360px/obs-en-01-15.jpg?nolink&}}

GODAY addenne macca ba medhan medhdhides. GODAYKKA isttas, <<Corite, naytinne nayta nayti inttes de7etto; biittaka kumite>> gi anjjides. GODAY ooththida miishshi keehi lo7o gididayssa be7ides; ubbaa miishshankka ufayettides. Ubbaykka usuppun gallassan hanides.

{{https://api.unfoldingword.org/obs/jpg/1/en/360px/obs-en-01-16.jpg?nolink&}}

GODAY laapunththo gallassan medheta ubbaa medhdhi makkides. Hessa gishshas Xoossi ba ooththiza ooso ubbaafe shempides; laapunththa gallassaa anjjidesinne dummasides. Gaasoykka he gallassan ba ooththiza ooso ubbaafe shempides. GODAY salonne sa7a izi giddon diza medhetata medhdhida wode hayssaththo hanides.

**//Geeshsha maxaafa taarike፡ Medhe 1-2.// **

**2 Nagaray alame gelides**

{{https://api.unfoldingword.org/obs/jpg/1/en/360px/obs-en-02-01.jpg?nolink&}}

  - 1. Addaameynne iza machcha GODAY isttas tokkida atakilte giddon de7iza wode keehi ufayettishe deettes. Nam7ayka kallo deettes; gido attiin banta kalloteththan issoy issaas yeellatibeetenna; gaasoyka he wode nagaray alame bolla deenna. Istti atakilteza giddon simerettishe GODAARA haasayettishe deettes.

{{https://api.unfoldingword.org/obs/jpg/1/en/360px/obs-en-02-02.jpg?nolink&}}

  - 2. Gido attiin genanchcha shooshshay atakilte giddon dees. Izi maccassayo, <<GODAY inttena tumukka atakilte giddon diza miththa ayfeppe awayssafekka monta mala azazidee?>> gi oychchides.

{{https://api.unfoldingword.org/obs/jpg/1/en/360px/obs-en-02-03.jpg?nolink&}}

  - 3. Maccassayakka, <<GODAY iitanne lo7o erisiza erateththa miththa ayfey attoriin ubba miththa ayfekka nu maanaas dandayizayssa yootides. Gido attiin he miththaa ayfe intte miikko woykko intte bochchiko intte hayqana>> gides.

{{https://api.unfoldingword.org/obs/jpg/1/en/360px/obs-en-02-04.jpg?nolink&}}

Shooshshazi maccassays, <<Hayssi tumu gidenna; intte hayqeketa: intte ayfezappe miza wode intte ayfey doyetanayssa, iitanne kiya eron intte Xoossa mala gidanayssa GODAY eriza gish inttena mopite giday hessassa>> gides.

{{https://api.unfoldingword.org/obs/jpg/1/en/360px/obs-en-02-05.jpg?nolink&}}

Maccassaya miththaa ayfezi meeththas lo7o, ayfes ufayssizazinne erateth demmanaas yaarechchizaz gididayssa be7ida wode ayfezappe ekka madus. Banara diza ba azinaska immadus; izikka miththaa ayfeza mides.

{{https://api.unfoldingword.org/obs/jpg/1/en/360px/obs-en-02-06.jpg?nolink&}}

Heerakka nam7aa ayfetikka doyettida. Nam7ayka banti kallo dizayssa akeekidi banta kallo kammanaas boncco may7o mala sikkida.

{{https://api.unfoldingword.org/obs/jpg/1/en/360px/obs-en-02-07.jpg?nolink&}}

Addezinne maccassaya Xoossa cengursi atakilte giddon simerettishin siydi nam7ayka Xoossa sinththafe baqatida (qotettida). Xoossi Addaame xeygidi, <<Awan de7ay? >> gi oychchides. Addaamey, <<Neni atakilteson simerettishin siyada kallo diza gishshas babbada qotetadis>> gi zaarides.

{{https://api.unfoldingword.org/obs/jpg/1/en/360px/obs-en-02-08.jpg?nolink&}}

GODAYKKA, <<Ne kallo dizayssa oone nees yootiday? Ta nena, <Mooppa> gida miththay ayfeppe madii?>> gides. Addamikka, <<Hanna ne tanara daana mala immida maccassaya miththaa ayfezappe taas immin madis>> gides. GODAY Maccassayo, <<Hayssi ne ooththidayssi aazee?>> gides. Izakka, <<Tana shooshshi baleththiin madis>> gadus.

{{https://api.unfoldingword.org/obs/jpg/1/en/360px/obs-en-02-09.jpg?nolink&}}

GODAY shooshshaa, <<Neni qangetidayssa; neni tiran gooshshetana; neni biitta maana; neninne maccasiya intte giddon morke gidana; ne naytinne izi naytikka banta giddon morke gidana; maccassay zarey nees hu7e qoxxana; nenikka izas qirphe madunththana>> gides.

{{https://api.unfoldingword.org/obs/jpg/1/en/360px/obs-en-02-10.jpg?nolink&}}

GODAY maccassayo, <<Miixa wode ta nees ceece darssana; ne sheney ne azinakko gidana; izikka ne bolla godatana>> gides.

{{https://api.unfoldingword.org/obs/jpg/1/en/360px/obs-en-02-11.jpg?nolink&}}

GODAY Addaames, <<Ne machchey qaala siyada ta nena mooppa gida miththay ayfeppe ne mida gish biittay neeppe dendidayssan qangetadus. Ne de7o layth ubbaan ne maana kath un7etta ooththada izippe demmana. Hessafe guye ne biitta gidida gish hayqqada biittan simmana>> gides. Addami ba machcho iza shempora dizayta ubbaa aayo gidida gish <<Heewano>> gi sunththides; izas birshshechay, <<Shemppo immizaaro>> guussa. GODAY mehe galba giigissidi Addaamenne Heewano mayzides.

{{https://api.unfoldingword.org/obs/jpg/1/en/360px/obs-en-02-12.jpg?nolink&}}

GODAY, <<Asi lo7onne iita shaakki eranaas ha7i nuuppe issaa gidides; qasseka zaari ba kushe yeddidi de7o miththa ayfe ekki moonta malanne merinaas de7onta mala>> giidi Addaamenne Heewano lo7iza atakilte giddofe kessides. Hessafe guye de7o miththaykko efiza oge naagana malanne oonikka he de7o miththay ayfe ekki moonta mala wolqama kiitanchcha atakilteson woththides.

**//Geeshsha maxaafa taarike Medhe 3//  **

**3. Bashsha haath**

{{https://api.unfoldingword.org/obs/jpg/1/en/360px/obs-en-03-01.jpg?nolink&}}

Daro wodeppe guye alame bolla daro derey duussi doommides. Isttikka keehi iitatanne wolqqamata gidida. Iitateththi keehi dari dari yida gish GODAY alame ubbaa bashsha haaththan dhayssana gishe qachchides.

{{https://api.unfoldingword.org/obs/jpg/1/en/360px/obs-en-03-02.jpg?nolink&}}

Gido attiin Nohey GODAA matan teemateth demmides. Nohey ba de7iza layththan diza asaappe bollara geeshshanne mooroppe haakkida asa. GODAY ba yeddana bashsha haaththa gishshas izas yootides. Nohey gita markabe ooththana mala GODAY izas yootides.

{{https://api.unfoldingword.org/obs/jpg/1/en/360px/obs-en-03-03.jpg?nolink&}}

GODAYKKA Nohey markabe ooththana mala yootishe, <<Markabeys adussateththi 140 metire, aahoteththi 23 metire, dhoqqateththi 13.5 metire gido>> gides. Nohey ooththida markabeya miththafe oosetadus; izis heedzdzu fooqey, daro kifleti, kaaraynne maskootey deettes. Markabeyakka Nohenne izaso asaa, biitta bolla diza ubba qommo medoosata bashsha haaththafe naagana malas yootides.

{{https://api.unfoldingword.org/obs/jpg/1/en/360px/obs-en-03-04.jpg?nolink&}}

Nohey GODAAS azazettidi izi yootida mala Noheynne heedzdzu naa izayti markabeyo ooththida. Markabeya keehi gita gidida gish ooththishin daro layth ekkadus. Nohey yaana bashsha haaththa gishshas deraa minththi seerishe istti GODAAKO simmana mala yootides; gidikkoka istti izi gizayssa ammanibeetenna.

{{https://api.unfoldingword.org/obs/jpg/1/en/360px/obs-en-03-05.jpg?nolink&}}

GODAY Nohenne izaso asaa bantasinne medoosatas gidana likke kath dagassana mala azazides. Ubbaa miishshi giigidaappe guye markabeyin gelana wodey gakkidayssa Nohes, iza machcheys, iza naytasinne nayta machchetas yootides. Osppun asati markabeyin gelida.

{{https://api.unfoldingword.org/obs/jpg/1/en/360px/obs-en-03-06.jpg?nolink&}}

GODAY bashsha haaththafe naagettana mala ubbatappe maccanne adde histtidi medoosatanne kafota Nohekko yeddides. Yarshshos go7iza laappun addenne laappun macca ubba qommo medoosatappe Nohe markabekko yeddides. Ubbaykka markabe giddo gelida mala GODAY barka markabeza penge gordides.

{{https://api.unfoldingword.org/obs/jpg/1/en/360px/obs-en-03-07.jpg?nolink&}}

Hessafe guye iray buko dommides. Bukkishe bukkishe bukkishe aggonta 40 gallasinne omars kumeth bukkides. Biittafe pulttoy pude pultees; kumeththa alame bolla diza miishshi ubbay haaththan kamettides; gita zumatikka attonta haaththan kamettida.

{{https://api.unfoldingword.org/obs/jpg/1/en/360px/obs-en-03-08.jpg?nolink&}}

Markabeza giddon diza asatappenne medosatappe attoorin biitta bolla de7iza ubbay hayqqides. Markabeyaka haaththaa bolla pude dendada ba giddon diza shemppota ubbaa hayqoppe ashshadus.

{{https://api.unfoldingword.org/obs/jpg/1/en/360px/obs-en-03-09.jpg?nolink&}}

Irazi bukkizayssa aggidaappe guye markabeya ichchash agina likke haaththa bolla dendadus. Hessafe guye haaththazi pacci pacci bides; gallassatappe issi gallas markabeya zumata xeeran shempadus. Gido attiin alamey hanno gakkanaas haaththan kametta uttadus. Heedzdzu aginappe guyen zumata xeeray beeto doommides.

{{https://api.unfoldingword.org/obs/jpg/1/en/360px/obs-en-03-10.jpg?nolink&}}

Nohey oyddu tammu gallassafe guye biitta bollafe haaththazi melidaakko eranaas quuro yeddides. Quurozi haanne heenne piradhishe mela biitta koydi demmanaas dandayibeenna.

{{https://api.unfoldingword.org/obs/jpg/1/en/360px/obs-en-03-11.jpg?nolink&}}

Hessafe guye Nohey haraphphe yeddides. Iza gidikko ba uttanaso demmanaas dandyonta gish simmada Nohekko yadus. Saamintafe guye Nohey zaaridi haraphpheyo yeddides. Izakka wogara miththa boncco ba doonan ekkada simmadus. Haaththay pacci pacci biza gish doozatikka dolo doommida.

{{https://api.unfoldingword.org/obs/jpg/1/en/360px/obs-en-03-12.jpg?nolink&}}

Nohey hara issi saaminta naagidaappe guye haraphpheyo heedzdzanththo yuusho yeddides. He wode ba shempana soho demmida gish simmada yabeeku. Haaththaayka meli meli bees.

{{https://api.unfoldingword.org/obs/jpg/1/en/360px/obs-en-03-13.jpg?nolink&}}

Nam7u aginappe guye GODAY Nohe, <<Neni, neso asatinne medoosati ubbay markabey giddofe kezite>> gides. Izaso asay markabey giddofe kezida. Daro naytanne naa nayta yelidi biitta kumida.

{{https://api.unfoldingword.org/obs/jpg/1/en/360px/obs-en-03-14.jpg?nolink&}}

Nohey markabeyppe ke7idaappe guye yarshshoso ooththidi ubba medoosatappe yarshshos shiiqanaas bessizayta GODAAS yarshsho shiishshides. GODAY yarshshozan ufayettidi Nohenne izaso asaa anjjides.

{{https://api.unfoldingword.org/obs/jpg/1/en/360px/obs-en-03-15.jpg?nolink&}}GODAY, <<Asi ooththiza iita miishsha gish zaarada tani biitta mulekka doqqonta mala qaala gelays. Aykkoska asa nayti yelagateththafe doommidi nagaranchchata gidikkoka alameza ta zaarada bashsha haaththan dhayssike>> gides.

{{https://api.unfoldingword.org/obs/jpg/1/en/360px/obs-en-03-16.jpg?nolink&}}

Caaqo qaalas malata gidana mala GODAY koyro zuulla ooththides. Ubba wode zuullazi salo bolla beettees. GODAY ha zuulla baggara deraas gelida qaala qoppees.

**//Geeshsha maxaafa taarike Medhe 6-8//  **

**4. GODAA caaqo qaala Abrhaamera;**

{{https://api.unfoldingword.org/obs/jpg/1/en/360px/obs-en-04-01.jpg?nolink&}}

Bashsha haaththafe haa simmiin daro layththafe guye derey alame bolla zaari tirpides. Ubbayka issi qaalan haasayeettes. GODAY istta azazida mala biitta kumanayssa aggidi issi bolla shiiqettidi katama keexxida.

{{https://api.unfoldingword.org/obs/jpg/1/en/360px/obs-en-04-02.jpg?nolink&}}

Isttikka otoranchchatanne Xoossi isttas yootidayssa naagettontayta. Ubbarakka salo gakkanaas aduussa gimbe gimbeth doommida. GODAY hayti iita ooththizayssanne hessan gujji gujji bizayssa be7ides. Hessafekka keehi iita nagara ooththanaas dandayeettes.

{{https://api.unfoldingword.org/obs/jpg/1/en/360px/obs-en-04-03.jpg?nolink&}}

Hessa gishshas GODAY istta qaala daro dumma dumma qaalan laammidi asaa biitta bolla laallides. Istti ooththanaas doommida katamay sunththi Babiloone geetettawus. Izis sunththa birshshechay bul7akettidaaz woykko hadirdaaz guussa.

{{https://api.unfoldingword.org/obs/jpg/1/en/360px/obs-en-04-04.jpg?nolink&}}

Xeetu layththafe guyen GODAY Abraame geetettiza bitanezas haasaydes. GODAY iza, <<Ne derenne neso asaa aggada ta nena bessiza biitta ba. Heen ta nena anjjana; bayra dere kessana; ne sunththaa gitasana; nena anjjizayta ta anjjana; nena doqqizayta tani doqqana; ne gaason biitta bolla diza as ubbay anjjetana.

{{https://api.unfoldingword.org/obs/jpg/1/en/360px/obs-en-04-05.jpg?nolink&}}

Abraamey GODAAS azazettides; ba machcho Soora, ba ashkara ubbatanne baas diza aqota ubbaa ekkidi Xoossi iza bessida Kanaane biitta bides.

{{https://api.unfoldingword.org/obs/jpg/1/en/360px/obs-en-04-06.jpg?nolink&}}

Abraami Kanaane gakkida wode GODAY, <<Ne yuushon dizayssa ubbaa xeella; ne be7iza biitta ubbaa ta nessinne ne zareththatas laata histta immana>> gides.

{{https://api.unfoldingword.org/obs/jpg/1/en/360px/obs-en-04-07.jpg?nolink&}}

Gallassatappe issi gallas Abraami Melke-Xedeqe geetettiza gita Xoossa qeesetas halaqaara gayttides. Melke-Xedeqey Abraame anjjishe, <<Salaanne sa7a Goday gita Xoossay Abraame anjjo>> gides. Abraami baas diza ubbaafe Melke-Xedeqes asraata immides.

{{https://api.unfoldingword.org/obs/jpg/1/en/360px/obs-en-04-08.jpg?nolink&}}

Abraameynne Sooray daro layththafe guyenka nay baynda deettes. GODAY Abraames zaaridi hidota qaala immides; izas nay daanayssanne iza zarey salo xoolinte mala daranayssa yootides. Abraami GODAY immida hidota qaalan ammanides. Abraami GODAY immida hidota qaalan ammanida gishshas geesh gidi qoodettides.

{{https://api.unfoldingword.org/obs/jpg/1/en/360px/obs-en-04-09.jpg?nolink&}}

GODAY Abraamera caaqo qaala gelides. Caaqo qaalay nam7u bagga asata giddon diza sigeteththa yo7o. GODAYKKA Abraames, <<Ta nees ne gulbateppe naa immana; ne zaretaska Kanaane biitta immana>> gides. He wode Abraames nay deenna.

**//Geeshsha maxaafa taarike Medhe 11-15//  **

**5. Hidota immetida naaza**

{{https://api.unfoldingword.org/obs/jpg/1/en/360px/obs-en-05-01.jpg?nolink&}}

5.1. Tammu layththafe guye Abraaminne Sooray Kanaane gakkida. Hessa gakkanaas nay isttas deenna. Hessa gish Abraame machcha Sooray, <<GODAY taas nayti donta mala diggida gishshasnne takka cimida gishshas ta ashkarayo Aggaaro beya ekka; iza taas naa yelu>> gadus.

{{https://api.unfoldingword.org/obs/jpg/1/en/360px/obs-en-05-02.jpg?nolink&}}

Hessa gish Abraami Aggaaro ekkides. Aggaara atuma naa yeladus. Abraami, <<Isma7eele>> gishe izas sunth kessides. Gido attiin Sooray Aggaari bolla qanaatadus; Isma7eeles tammanne heedzdzu layth gidishin,

{{https://api.unfoldingword.org/obs/jpg/1/en/360px/obs-en-05-03.jpg?nolink&}}

GODAY Abraame, <<Tani ubbaa dandayza Xoossa; nenara tani qaala gelana>> gides. Abraamey liiphe bolla sinththa guth gufannides; GODAYKKA Abraame, <<Neni daro deres aawa gidana. Kanaane biitta neessinne ne zaretas xinxo histta immana. Tanikka merinaas intes Xoossaa gidana; nenikka neson de7iza addeta ubbaa qaxxara>> gides.

{{https://api.unfoldingword.org/obs/jpg/1/en/360px/obs-en-05-04.jpg?nolink&}}

GODAY, <<Ne machcha Sooray attuma naa yelana; izikka hidota immetida naaza gidana; iza sunththaa ne Yisaaqa ga xeygana; ta caaqo qaala izara woththana; izikka bayra dere gidana. Isma7eelekka gita dere histtana; gido attiin ta caaqo qaalay Yisaaqara gidana>> gides. Xoossi Abraame sunththa, <<Abrahaame>> gi laammides; izas birshshechay, <<Darota aawaa>> guussa. Xoossi Soora sunththaka <<Saara>> gi laammides; izas birshshechay <<Darota aayo>> guussa.

{{https://api.unfoldingword.org/obs/jpg/1/en/360px/obs-en-05-05.jpg?nolink&}}

He gallas Abrahaami bason diza addeta ubbaa qaxxardes. Issi layththafe guye Abrahaames 100 layth kumishin Saaras 90 layth gidiin Abrahaames attuma naa yeladus. GODAY isttas gida mala, <<Yisaaqa>> gi sunththida.

{{https://api.unfoldingword.org/obs/jpg/1/en/360px/obs-en-05-06.jpg?nolink&}}

Yisaaqi paanththatiza wode GODAY Abrahaame ammano paaccishe, <<Issi ne naaza efada taas yarshsho ooththa shiishsha>> gides. Abrahaamikka GODAAS zaari azazettidi ba naaza yarshshanaas giigissides.

{{https://api.unfoldingword.org/obs/jpg/1/en/360px/obs-en-05-07.jpg?nolink&}}

Abrahaaminne Yisaaqi yarshshoy yarshshettiza soho buus doommida mala Yisaaqi ba aawa, <<Ta aawawu yarshshoza shiishshana miththaa hekko! Histtiin yarshsho dorsay awan dizee?>> gi oychchides. Abrahaamey, <<Ta naazoo! Yarshsho dorsaa Xoossi giigissana>> gi zaarides.

{{https://api.unfoldingword.org/obs/jpg/1/en/360px/obs-en-05-08.jpg?nolink&}}

Yarshsho soho gakkida mala Abrahaami ba naa Yisaaqa qachchidi yarshshosoza bolla ishshisdes. Abrahaami naaza shukከanaas mashsha denththides. GODAY Abrahaame, <<Agga naaza bolla ay qohokka gaththofa! Ne taas yayizayssanne ne issi naa7as modhettada tana digontayssa ha7i ta eradis>> gides.

{{https://api.unfoldingword.org/obs/jpg/1/en/360px/obs-en-05-09.jpg?nolink&}}

Abrahaami he heeran tusha giddon qashshetti uttida dors demmides. GODAY Yisaaqa qoodhe yarshshos gidana dors giigissi woththides. Abrahaami ufayssan dorsaa yarshsho histti shiishides.

{{https://api.unfoldingword.org/obs/jpg/1/en/360px/obs-en-05-10.jpg?nolink&}}

GODAY Abrahaame, <<Issi naa7azara gaththa nees diza ubbaa taas immanaas ne ero gida gishshas ta nena anjjanaas qaala gelays. Ne zareti salo xoolintetappe darana; ne taas azazetida gishshas biitta bolla diza dere ubbay nenan anjjettan.

**//Geeshsha maxaafa taarike: Medhe 16-22//  **

**6. GODAY Yisaaqas machcho giigissides.**

{{https://api.unfoldingword.org/obs/jpg/1/en/360px/obs-en-06-01.jpg?nolink&}}

  - 1. Abrahaami keehi cimida wode Yisaaqas layththay machcho eko gakkides. Hessa gish Abrahaami ba ashkaratappe issaa ba dabbota dere iza naaza Yisaaqas machcho ehana mala kiittides.

{{https://api.unfoldingword.org/obs/jpg/1/en/360px/obs-en-06-02.jpg?nolink&}}

  - 2. Abrahaame dabboti diza biitta keehi bidaappe guyen gakkides. GODAY kiitettida Abrahaame ashkara Irbiqakko kaaleththides. Irbiqay Abrahaame ishshas naaza naa.

{{https://api.unfoldingword.org/obs/jpg/1/en/360px/obs-en-06-03.jpg?nolink&}}

  - 3. Irbiqay ba so asata aggada ashkarara Yisaaqaso baanaas qaala gaaggadus. Iza gakkida mala Yisaaqi izo ekkides.

{{https://api.unfoldingword.org/obs/jpg/1/en/360px/obs-en-06-04.jpg?nolink&}}

6.4. Daro wodeppe guye Abrahaami hayqiin GODAY Abrahaamera gelida hidota qaala ubbay Yisaaqas aadhdhides. GODAY Abrahaames qoodanaas dandayetonta zarey daanayssas hidota qaala immides. Gido attiin Yisaaqa machcha Irbiqay nayta yelanaas dandayabeeku.

{{https://api.unfoldingword.org/obs/jpg/1/en/360px/obs-en-06-05.jpg?nolink&}}

5. Yisaaqi Irbiqas woossiin GODAY meente naa shaarana mala ooththides. Meente nayti Irbiqa ulon de7ishe banta giddon baxeteettes. Irbiqaykka ba ulo giddon hanishe dizayssi aazakko Xoossaa oychchadus.

{{https://api.unfoldingword.org/obs/jpg/1/en/360px/obs-en-06-06.jpg?nolink&}}

  - 6. GODAY Irbiqa, <<Ne ulon diza nam7u naytappe nam7u derey ke7ana; isttikka banta giddon baaxetana; bayrazi kaalozas haggazana>> gides.

{{https://api.unfoldingword.org/obs/jpg/1/en/360px/obs-en-06-07.jpg?nolink&}}

6. 7. Irbiqa nayti yeletida wode bayrazi aarsanne iskkama gidi yeletida gishshas, <<Eesawe>> giidi sunththida; kaalo naazi Eesawes kante oykidi kezides; iza, <<Yaqoobe>> gi sunththida.

  - **//8. Geeshsha maxaafa taarike Medhe 24:1-25:26// **
**7. GODAY Yaqoobe anjjides**

{{https://api.unfoldingword.org/obs/jpg/1/en/360px/obs-en-07-01.jpg?nolink&}}

  - 1.Nayti diccida mala Yaqoobey aayeykkon gam7o dosees. Eesawey gidikko shankka shankateththi dosees. Irbiqay Yaqoobe dosawus. Yisaaqi gidikko Eesawe dosees.

{{https://api.unfoldingword.org/obs/jpg/1/en/360px/obs-en-07-02.jpg?nolink&}}

  - 2. Gallassatappe issi gallas Eesawey shankasoppe simmi yishe keehi gafides. Eesawey Yaqoobe, <<Ane zay ne giigissida qumappe taas guuth imma>> gides. Yaqoobey gidikko, <<Ne koyrottada bayrateththa maata taas imma>> gi zaarides. Hessafe guyen Eesawey ba bayrateththa maata Yaqoobes immides; histtiin Yaqoobi ba ooththida qumappe immides.

{{https://api.unfoldingword.org/obs/jpg/1/en/360px/obs-en-07-03.jpg?nolink&}}

  - 3.Yisaaqi bayrateththa maata Eesawes imman koydes; gido attiin izi hessa ooththanaappe sinththan Irbiqaynne Yaqoobi Yisaaqa baleththida. Yaqoobi Eesawe misatidi Yisaaqako shiiqides. Yisaaqi cimida gish xeellanaas dandayenna. Hessa gish Yaqoobi Eesawe may7ota may7i ekkidinne deyshsha galba ba qoodheninne ba kushshen woththidi Yisaaqakko shiiqi baleththides.

{{https://api.unfoldingword.org/obs/jpg/1/en/360px/obs-en-07-04.jpg?nolink&}}

  - 4. Yaqoobi Yisaaqakko yiidi, <<Tani Eesawey yida gish anjjanaas dandayaasa>> gides. Yisaaqi deyshsha galba iskeza bochchi xeellidinne may7oza peeno singi be7idi Eesawe gi qoppida gishshas anjjides.

{{https://api.unfoldingword.org/obs/jpg/1/en/360px/obs-en-07-05.jpg?nolink&}}

  - 5. Yaqoobi bayrateththa maatanne anjjoza Eesaweppe baleththi ekkida gishshas Eesawey Yaqoobe ixxides; istta aaway hayቀqidaappe guyen iza wodhanaas qoppides.

{{https://api.unfoldingword.org/obs/jpg/1/en/360px/obs-en-07-06.jpg?nolink&}}

  - 6. Gido attain Irbiqay Eesawe halchchoza siyadus. Hessa gishshas izanne Yisaaqi Yaqoobi ba dabbotakkon daana mala haaho biitta yeeddida.

{{https://api.unfoldingword.org/obs/jpg/1/en/360px/obs-en-07-07.jpg?nolink&}}

  - 7.Yaqoobi daro layth Irbiqa dabbotara de7ides. He wode izi machcho ekkidi 12 attuma naytanne 1 macca naa yelides. GODAY iza keehi duresides.

{{https://api.unfoldingword.org/obs/jpg/1/en/360px/obs-en-07-08.jpg?nolink&}}

  - 8. Kananen 20 layth de7idaappe guye Yaqoobi baso asaara, ba oosanchchataranne wudeta ubbaara Kanaane biitta simmanaas qachchides.

{{https://api.unfoldingword.org/obs/jpg/1/en/360px/obs-en-07-09.jpg?nolink&}}

  - 9. Ha7ikka Eesawey tana wodhanaas qoppiza gidana gishe ba wozinan qoppishe diza gish Yaqoobi babbides. Hessa gishshas daro wude mehe ayfe genththos imota Eesawes yeddides. Meheta ekki yida Yaqoobe oosanchchati Eesawes, <<Ne oosanchcha Yaqoobey hayta meheta nees yeddides; izikka mata wode yaana>> gida.

{{https://api.unfoldingword.org/obs/jpg/1/en/360px/obs-en-07-10.jpg?nolink&}}

  - 10. Gido attiin Eesawey Yaqoobes atto gida gishshas zaari izara gaytanaas ufayettides. Yaqoobi Kanaane biittan saron de7ides; Hessafe guyen Yisaaqi hayqiin Yaqoobinne Eesawey moogida. GODAY Abrahaames immida hidota qaalay ha7i Yisaaqappe Yaqoobes aadhdhides.

**//Geeshsha maxaafa taarike Medhe 25:27-33:20//  **

**8. GODAY Yooseefonne izaso asaa ashshides**

{{https://api.unfoldingword.org/obs/jpg/1/en/360px/obs-en-08-01.jpg?nolink&}}

Istta aawa Yaqoobey Yooseefo iza ishata ubbatappe aaththi siiqiza gishshasnne izi isttas halaqa gidanayssas agumo agumettida gishshas iza ishati iza ixxida. Yooseefoy ba ishatakko yida wode iza baqeththi efidi aylle zal7anchchatas bayzida.

{{https://api.unfoldingword.org/obs/jpg/1/en/360px/obs-en-08-02.jpg?nolink&}}

Istta aawa Yaqoobey Yooseefo iza ishata ubbatappe aaththi siiqiza gishshasnne izi isttas halaqa gidanayssas agumo agumettida gishshas iza ishati iza ixxida. Yooseefoy ba ishatakko yida wode iza baqeththi efidi aylle zal7anchchatas bayzida.

{{https://api.unfoldingword.org/obs/jpg/1/en/360px/obs-en-08-03.jpg?nolink&}}

Yooseefo ishati so simmanaappe sinththan Yooseefo qamise daakkidi deysha suuththan maadhida. Hessafe guye suuththan maadhetida Yooseefo qamise banta aawa bessida. Izikka do7ay Yooseefo mides gi qoppides; Yaqoobi keehi kayottides.

{{https://api.unfoldingword.org/obs/jpg/1/en/360px/obs-en-08-04.jpg?nolink&}}

Aylle zal7anchchati Yooseefo Gibxe efida. He wode Gibxey Abaye shaafa matan diza gitanne wolqama dere. Aylle zal7anchchati Yooseefo aylle histtidi dure gidida kawo shuumes bayzida. Yooseefoy ba godaa lo7eththi hagazides. GODAYKKA Yooseefo Anjjides.

{{https://api.unfoldingword.org/obs/jpg/1/en/360px/obs-en-08-05.jpg?nolink&}}

Godaa machcha Yooseefora ichchanaas qazetadus. Yooseefoy gidikko Xoossaa sinththan nagara ooththike gishe izis ixxis gides. Hessan iza yilotida gish wordon iza mootadus. Yooseefo qasho keeth efida; izi GODAAS ammanetida gishshas Xoossi iza qasho keeththankka anjjides.

{{https://api.unfoldingword.org/obs/jpg/1/en/360px/obs-en-08-06.jpg?nolink&}}

Yooseefoy aykkoskka xillo as gidinkka ha7ikka nam7u layththafe guyen qasho keeththan dees. Issi gallassa omars Gibxeti, <<Nu kawaa>> giza Farooney izan keehi shirotida nam7u agumo agumettides. Iza zoranchchatappe issoykka iza agumozas birshshech immanaas dandybeetenna.

{{https://api.unfoldingword.org/obs/jpg/1/en/360px/obs-en-08-07.jpg?nolink&}}

GODAY Yooseefos agumo birshshecha imota immides. Hessa gishshas Farooney Yooseefo qashsho keeththafe baakko efides. Yooseefoy izas agumoza birshshishe, <<Xoossi kalo layththi laappunata kiittana; kaallidikka laappun kosha layththata gidana>> gides.

{{https://api.unfoldingword.org/obs/jpg/1/en/360px/obs-en-08-08.jpg?nolink&}}

Farooney Yooseefon keehi malalettides; Gibxe biitta asaa ubbaa bolla baappe kaalli maatara diza nam7anththo as histti shuumides.

{{https://api.unfoldingword.org/obs/jpg/1/en/360px/obs-en-08-09.jpg?nolink&}}

  - Yooseefoy kaththi danida laappun layththatan deres kath gootaran dagasana mala yootides. Laappun kosha layththati yiza wode Yooseefoy kaththi gootaraappe bayziza gishshas maanaas gidiza lage kath demmida.

{{https://api.unfoldingword.org/obs/jpg/1/en/360px/obs-en-08-10.jpg?nolink&}}

Iita koshazi Gibxen xalla gidonta Yaqoobenne iza so asati diza Kanaane biittanka keehi mino.

{{https://api.unfoldingword.org/obs/jpg/1/en/360px/obs-en-08-11.jpg?nolink&}}

Yaqoobi iza nayti kath shammana mala Gibxe kiittides. Yooseefo ishati kath shammana Gibxe biidi Yooseefo sinththan eqqida wode izi Yooseefo gididayssa erbeetenna; izi gidikko istta erdes.

{{https://api.unfoldingword.org/obs/jpg/1/en/360px/obs-en-08-12.jpg?nolink&}}

Yooseefoy ba ishata paacci be7idaappe guye istti laametidakko be7anaas, <<Babofte! Tani intte isha Yooseefo; intte tana aylleteththas bayziza wode ta bolla iita ooththanaas qoppideta; gido attiin Xoossi iita lo7on laammides; intte haan Gibxen de7ite; tani inttesinne intte naytas koshshizayssa shiishshana.

{{https://api.unfoldingword.org/obs/jpg/1/en/360px/obs-en-08-13.jpg?nolink&}}

Yooseefo ishati banta dere simmidi Yooseefoy shempora paxa dizayssa bantta aawa Yaqoobes yootiin keehi ufayettides.

{{https://api.unfoldingword.org/obs/jpg/1/en/360px/obs-en-08-14.jpg?nolink&}}

Yaqoobey cimida gidikkokka kumeththa baso asaara Gibxe biidi heen de7ides. Yaqoobey hayqanaappe sinththan ba nayta issaa issaa anjjides.

{{https://api.unfoldingword.org/obs/jpg/1/en/360px/obs-en-08-15.jpg?nolink&}}

GODAY Abrahaames gelda hidota qaalay Yisaaqakko aadhdhides; izappe Yaqoobekko aadhdhides; Kaallidi tamman nam7u naytakkonne isttaso asaakko aadhdhides. Tamman nam7u nayta zareththati tamman nam7u Isra7eele qommota gidida.

**//Geeshsha maxaafa taarike Medhe 33-50//  **

**9. GODAY Muse xeygides**

{{https://api.unfoldingword.org/obs/jpg/1/en/360px/obs-en-09-01.jpg?nolink&}}

Yooseefoy hayqidaappe guye iza dabboti ubbay Gibxen takkida. Isttinne istta zareththati daro layth heen de7ida; daro naytakka yelda; istti Isra7eeleta geetetti xeygettida.

{{https://api.unfoldingword.org/obs/jpg/1/en/360px/obs-en-09-02.jpg?nolink&}}

Xeetu layththatappe guye Isra7eeleta qooday dari dari bides. Gibxe asay Yooseefoy istta maaddanaas ooththida ubbaa dogida. Isra7eeleti dari dari bida gishshas Gibxeti isttas babbida. Hessa gishshas he wode Gibxeta ayssiza Farooney Isra7eeleta Gibxetas ayllesides.

{{https://api.unfoldingword.org/obs/jpg/1/en/360px/obs-en-09-03.jpg?nolink&}}

Gibxeti wolqqaththidi Isra7eeleti gimbeta gimbana mala, katamata keexxana mala un7eththida. Deexo oosotan istta de7o metoththida. Gido attiin GODAY istta anjjides; istta naytakka darsides.

{{https://api.unfoldingword.org/obs/jpg/1/en/360px/obs-en-09-04.jpg?nolink&}}

Farooney Isra7eeletas daro yidhati dizayssa beyides. Hessa gishshas Farooney Isra7eeleti atuma naa yeliza wode Abbaye shaafan olidi wodhana mala deraa azazides.

{{https://api.unfoldingword.org/obs/jpg/1/en/360px/obs-en-09-05.jpg?nolink&}}

Issi Isra7eele maccasi daara attuma naa yeladus; azinazinne iza bantas hanida keena naaza qottida.

{{https://api.unfoldingword.org/obs/jpg/1/en/360px/obs-en-09-06.jpg?nolink&}}

Naaza yelidayti qotti ashshanaas dandayonta aggida wode haath gelththonta daachcho giddon naaza woththidi hayqqonta mala Abbaye shaafa matan diza caraan yeggida. Izas bayra michchiya izi awa gakkanaakko be7anaas matan kaaletawus.

{{https://api.unfoldingword.org/obs/jpg/1/en/360px/obs-en-09-07.jpg?nolink&}}

Faroones macca naya daachchoza beyada iza giddon dizayssa xeelladus. Yidha naa beyada ba naa mala ooththa ekkadus. Izakka naaza dichchanaas Isra7eele maccas qaxxaradus; iza qaxxardaara oonakko eronta dashe naaza aayo qaxxaradus. Naazi diccidi dhanth aggiza wode maccassaya Faroone naykko zaaradus; iza sunththaaka <<Muse>> gi xeygida.

{{https://api.unfoldingword.org/obs/jpg/1/en/360px/obs-en-09-08.jpg?nolink&}}

Musey diccida wode Gibxe dere as issoy Isra7eele dere as issi aylleza shocishin beydi Musey ba baggaza aashshanas dendides.

{{https://api.unfoldingword.org/obs/jpg/1/en/360px/obs-en-09-09.jpg?nolink&}}

Musey oonikka iza beyonta izas misatiin Gibxe addeza wodhidi moogides. Gido attiin Musey ooththidayssa issi asi be7ides.

{{https://api.unfoldingword.org/obs/jpg/1/en/360px/obs-en-09-10.jpg?nolink&}}

Musey ooththidayssa Farooni siyda wode iza wodhanaas dendides. Gido attiin Musey ba shemppo Faroone wottadaratappe ashshanaso Gibxefe dendidi bazzo biitta baqattides.

{{https://api.unfoldingword.org/obs/jpg/1/en/360px/obs-en-09-11.jpg?nolink&}}

Issi gallassi Musey dorsata heemmishe dishin tamay iza giddon eexxiza tusha beydes; gido attiin tushaza tamay mibeenna; Musey lo7eththi xeellanaas tusha mata shiiqides. Xuugettiza tusha mata izi shiiqishin Xoossa cengursi, <<Muse ne eqqidasoy geesh gidida gishshas ne tohoppe caamma shodda>> gides.

{{https://api.unfoldingword.org/obs/jpg/1/en/360px/obs-en-09-12.jpg?nolink&}}

Issi gallassi Musey dorsata heemmishe dishin tamay iza giddon eexxiza tusha beydes; gido attiin tushaza tamay mibeenna; Musey lo7eththi xeellanaas tusha mata shiiqides. Xuugettiza tusha mata izi shiiqishin Xoossa cengursi, <<Muse ne eqqidasoy geesh gidida gishshas ne tohoppe caamma shodda>> gides.

{{https://api.unfoldingword.org/obs/jpg/1/en/360px/obs-en-09-13.jpg?nolink&}}

GODAY, <<Tani ta deraa metoza beyida gishshas nena Faroonekko kiittana; neni Isra7eeleta Gibxe aylleteththafe kessana. Abrahaames, Yisaaqessinne Yaqoobes hidota immida Kanaane biitta ta isttas immana>> gides.

{{https://api.unfoldingword.org/obs/jpg/1/en/360px/obs-en-09-14.jpg?nolink&}}

Asay, <<<Nena oonee kiittiday?> gi oychchiko ta isttas ay ga zaaranee?>> gi Xoossa oychchides. GODAY Muse, <<Tani De7izayssanne Daanayssa; hessa gishshas, <De7izayssinne Daanayssi tana kiittides> gaada isttas yoota>> gides.

{{https://api.unfoldingword.org/obs/jpg/1/en/360px/obs-en-09-15.jpg?nolink&}}

Musey babbida gishshas Faroonekko baanas koybeenna; gaasoy haasaya erateththi taas deenna gi qoppida gishshasa. Hessa gishshas GODAY Muse isha Aaroonney izara baana malanne iza maaddana mala kiittides. GODAY Musessinne Aaroonnes Farooney deraa yeddike giidi ba wozina mumisanayssa minththi ersides.

**//Geeshsha maxaafa taarike Kessa1-4//  **

  - **Tammu Inxota**
{{https://api.unfoldingword.org/obs/jpg/1/en/360px/obs-en-10-01.jpg?nolink&}}

Museynne Aaroonney Faroonekko biidi, <<Isra7eele Xoossay, <Ta deraa yedda!> gees>> gida. Farooney gidikko istta siybeenna. Isra7eele asay la7a kezi baana mala ooththanayssa agገidi dግxo ooso ooththana mala un7eththides.

{{https://api.unfoldingword.org/obs/jpg/1/en/360px/obs-en-10-02.jpg?nolink&}}

Farooney deraa yeddike guussan minnida gishshas GODAY Gibxe bolla tammu inxota yeddides. GODAY ha inxota baggara Farooneppenne Gibxe eeqa xoossatappe wolqama gididayssa Faroone bessides.

{{https://api.unfoldingword.org/obs/jpg/1/en/360px/obs-en-10-03.jpg?nolink&}}

GODAY Abbaye haathth suuththan laammides. Gido attiin Farooney ha7ikka Isra7eeleta yeddibeenna.

{{https://api.unfoldingword.org/obs/jpg/1/en/360px/obs-en-10-04.jpg?nolink&}}

GODAY Gibxe ubbaa bolla shodhdheta yeddides. Farooney Musey shodhdheta haassana mala woossides. Shodhdheti ubbay hayqqida. Farooney ba wozina minththidi Isra7eeleti Gibxeppe ke7ana mala yeddibeenna.

{{https://api.unfoldingword.org/obs/jpg/1/en/360px/obs-en-10-05.jpg?nolink&}}

Hessa gishshas GODAY uu7eta kiittides. Hessafeka udunxeta yeddides. Farooney Musenne Aaroonne xeygidi istti inxoza esiko Isra7eeleti Gibxeppe baana dandayzayssa yootides. Musey woosida wode GODAY udunxeta ubbaa Gibxefe diggides. Gido attiin Farooney ba wozina muumisidi deraa yeddibeenna.

{{https://api.unfoldingword.org/obs/jpg/1/en/360px/obs-en-10-06.jpg?nolink&}}

Kalidi Gibxeta Meheti ubbay saketidi haayqana mala ooththides. Gido attiin Farooney ba wozina mumisidi Isra7eeleta yedibeenna.

{{https://api.unfoldingword.org/obs/jpg/1/en/360px/obs-en-10-07.jpg?nolink&}}

Kaallidi GODAY Musey Faroone sinththan bidinth pude salo laallana mala yootides. Bidinththay laalettida wode Gibxeta bolla madunththi ke7ides. Isra7eeleta bolla gidikko madunththi deenna. GODAY Faroone wozina muumisides; Farooney Isra7eeleta yeddibeenna.

{{https://api.unfoldingword.org/obs/jpg/1/en/360px/obs-en-10-08.jpg?nolink&}}

Hessafe guye GODAY Gibxen diza daro caarechchatanne keeththafe Karen diza ay asikka wodhiza shach yeddides. Farooney Musenne Aaroonne xeygidi <<Tani qohadis; baana dandayeeta>> gi yootides. Hessa gishshas Musey woossides; shachchay saloppe bukkizayssa aggides.

{{https://api.unfoldingword.org/obs/jpg/1/en/360px/obs-en-10-09.jpg?nolink&}}

Gido attiin Farooney zaaridi nagara ooththides; ba wozina muumisidi Isra7eeleta yeddibeenna.

{{https://api.unfoldingword.org/obs/jpg/1/en/360px/obs-en-10-10.jpg?nolink&}}

Hessa gishshas GODAY Gibxeta bolla Boole wude yeddides. Hayti booleti shachchay dhayssishin attida caarechcha ubbaa mida.

{{https://api.unfoldingword.org/obs/jpg/1/en/360px/obs-en-10-11.jpg?nolink&}}

Kaallidi GODAY heedzdzu gallassa dhuma kiittides. Gibxeti sooppe kezontaashe gakkanaas keeha dhumides. Gido attiin Isra7eeleti dizason poo7o dees.

{{https://api.unfoldingword.org/obs/jpg/1/en/360px/obs-en-10-12.jpg?nolink&}}

  - Hayta uddufun inxotappe guyenkka Farooney Isra7eeleta yeddike gides. Farooney siyonta gishshas GODAY wurseththa inxo kiittanaas qachchides. Hayssi Faroone qofa laammana.

**//Geeshsha maxaafa taarike Kessa 5-10//  **

  - **Paaziga**
{{https://api.unfoldingword.org/obs/jpg/1/en/360px/obs-en-11-01.jpg?nolink&}}

Isra7eeleta izi yeddonta ixxiko asaappenne mehaappe bayra gidida adde ubbaa wodhana giidi GODAY Faroone minththi yootides. Farooney hayssa siydikka ammanonne Xoossas azazeteththi ixxis gides.

{{https://api.unfoldingword.org/obs/jpg/1/en/360px/obs-en-11-02.jpg?nolink&}}

GODAY banan ammanetida ay asasikka bayra attuma naa ashshanaas oge giigissides. Ba keeththan keeththan borey baynda laaqa doordi shukkida.

{{https://api.unfoldingword.org/obs/jpg/1/en/360px/obs-en-11-03.jpg?nolink&}}

GODAY Isra7eeleti laaqa suuththaa banta keeththa penge bolla tiyana mala, ashozakka caacidi irshoy gelonta ukeththara ellesi maana mala yootides. Qasseka mida mala Gibxeppe ke7anaas giigettana mala yootides.

{{https://api.unfoldingword.org/obs/jpg/1/en/360px/obs-en-11-04.jpg?nolink&}}

Isra7eeleti istti ooththana mala GODAY azazidayssa ubbaa ooththida. Gidi giddoth GODAY kumeththa Gibxe biittara aadhdhidi bayra gidida adde ubbaa wodhides.

{{https://api.unfoldingword.org/obs/jpg/1/en/360px/obs-en-11-05.jpg?nolink&}}

Isra7eeleta keeththa penge ubbay suuththan tiyeተti uttides. Hessa gishshas GODAY he keeththata aadhdhin keeththaan diza asay ubbay attides. Isra7eeleti laaqqa suuththaa gaason attida.

{{https://api.unfoldingword.org/obs/jpg/1/en/360px/obs-en-11-06.jpg?nolink&}}

Gibxe asati gidikko GODAAN ammanibeetenna; iza azazokka polibeetenna. Hessa gishshas GODAY istta keeththata aadhdhi biibeenna; histtidi GODAY Gibxetas bayra gidida addeta ubbaa wodhides.

{{https://api.unfoldingword.org/obs/jpg/1/en/360px/obs-en-11-07.jpg?nolink&}}

Qashsho keeththan diza bayrappe doommidi Faroones bayra naaza gakkanaas Gibxetason ubbaan bayra addeti hayqida. Keehi kayotidayssafe dendidayssan Gibxen de7iza daro asati yeekketessinne waasseettes.

{{https://api.unfoldingword.org/obs/jpg/1/en/360px/obs-en-11-08.jpg?nolink&}}

He gallassa omarsi Farooney Musenne Aaroone xeygidi, <<Isra7eeleta ekkidi ha7ira biite!>> gides.

**//Geeshsha maxaafa taarike Kessa11:1-12:32//  **

**12. Isra7eeletas Gibxeppe kes**

{{https://api.unfoldingword.org/obs/jpg/1/en/360px/obs-en-12-01.jpg?nolink&}}

Isra7eeleti Gibxeppe kezidayssan keehi ufayettida. Hayssafe guyen aylleta deettenna; Isttas hidota immettida biittiyo buussa bolla deettes. Gibxeti Isra7eeletas worqanne bira hara boonchcho miishshi attonta istti oychchida ay miishshika isttas immida. Istti Gibxeppe ke7ishin hara dereppe gidida issi issi asati GODAAN ammanettidi Isra7eeletara issife bida.

{{https://api.unfoldingword.org/obs/jpg/1/en/360px/obs-en-12-02.jpg?nolink&}}

GODAY istta sinththara bishe gallas gita shaara tuussan, omars gita tama tuussan ksaleththides. GODAY ubba wode isttara diza gishshas istti biza wode kaaleththees. Istti ooththanaas bessiza miishshi iza kaalo xalla.

{{https://api.unfoldingword.org/obs/jpg/1/en/360px/obs-en-12-03.jpg?nolink&}}

Guuththa wodeppe guyen Farooneynne iza derey banta qofa laammidi Isra7eele nayti zaaridi isttas aylle gidana mala koyda. GODAY xalla tuma Xoossaa gididayssa derey be7ana mala, qasekka GODAY Farooneppenne iza xoossatappe wolqama gididayssa erana mala Faroone qofa minththides.

{{https://api.unfoldingword.org/obs/jpg/1/en/360px/obs-en-12-04.jpg?nolink&}}

Hessa gishshas Faroone olanchchati zaaridi Isra7eeleta ayllesanaas yedeththida. Isra7eeleti Gibxe olanchchati yizayssa be7ida wode Faroone olanchchataninne zo7o abban giddoththetidayssa erida. Istti keehi babbida gishshas, <<Gibxefe ays kezidonii? Nu hayqqana goos!>> gi woossida.

{{https://api.unfoldingword.org/obs/jpg/1/en/360px/obs-en-12-05.jpg?nolink&}}

Musey Isra7eeleta, <<Babbofte! Hachchi Xoossi inttes olettidi inttena ashshana>> gi yootides. Hessafe guye Xoossi Muses, <<Zo7o abba mata baana mala deraas yoota>> gides. Hessafe GODAY Gibxeti Isra7eeleta beyonta mala shaara tuussi istta giddon wooththides.

{{https://api.unfoldingword.org/obs/jpg/1/en/360px/obs-en-12-06.jpg?nolink&}}

ከዚያም እግዚአብሔር ግብፃውያኑ እስራኤላውያን ማምለጣቸውን ያዩ ዘንድ ደመናውን ከመንገዱ ወደ ላይ አንቀሳቀሰው፡፡ ግብፃውያን ከኋላቸው ሆነው ሊያሳድዱአቸው ወሰኑ፡፡

{{https://api.unfoldingword.org/obs/jpg/1/en/360px/obs-en-12-07.jpg?nolink&}}

GODAY Muses izi ba kushe abba bolla miccana malanne haaththaa shaakkana mala yootides. Hessafe guye abbaa giddora pinniza ogey de7ana mala GODAY haaththaa carkoy hadirsa bagganne ushachcha bagga qaaththana mala ooththides.

{{https://api.unfoldingword.org/obs/jpg/1/en/360px/obs-en-12-08.jpg?nolink&}}

Isra7eeleti haaththay hadirsa bagganinne ushachcha baggan goda mala eqqin abbaa giddora mela biitta bollan hamuttida.

{{https://api.unfoldingword.org/obs/jpg/1/en/360px/obs-en-12-09.jpg?nolink&}}

Histtiin GODAY Isra7eeleti kessi ekki attidayssa Gibxeti be7ana mala shaaraa ogezappe pude denththides. Gibxeti istta geedora kaalli gooddanaas qofa qachchida.

{{https://api.unfoldingword.org/obs/jpg/1/en/360px/obs-en-12-10.jpg?nolink&}}

Histtidi abbaa giddo ogezara Isra7eeleta kaalettida. Gido attiin GODAY Gibxeti ceecana malanne istta para gaareti qashshetana mala ooththides. Histtiin istti, <<Baqatite! GODAY Isra7eeleta gishshas olettees!>> gi waassida.

{{https://api.unfoldingword.org/obs/jpg/1/en/360px/obs-en-12-11.jpg?nolink&}}

Isra7eeleti abbaa saron pinni giigidaappe guye Musey zaaridi ba kushe abbaa bolla miccana mala GODAY izas yootides. Izi Xoossas azazetida wode haaththay Gibxe olanchchata bolla simmidi kaseysaththo hanides. Gibxe olanchchati ubbay abbaan mitettida.

{{https://api.unfoldingword.org/obs/jpg/1/en/360px/obs-en-12-12.jpg?nolink&}}

Isra7eeleti Gibxe`olanchchati hayqqidayssa be7ida wode GODAAN ammanida; Museykka Xoossa nabe gididayssa ammanida.

{{https://api.unfoldingword.org/obs/jpg/1/en/360px/obs-en-12-13.jpg?nolink&}}

Isra7eeleti GODAY istta hayqoppenne aylleteththafe ashshida gishshas keehi gita ufayssan kumida! Ha7i Xoossa hagazanaas la7a ke7ida. GODAY Isra7eeleta Gibxe olanchchatappe ashshida gishshas istti oorath la7a ke7idayssa bonchchanassinne Xoossaa galatanaas daro mazimure yexxida.

{{https://api.unfoldingword.org/obs/jpg/1/en/360px/obs-en-12-14.jpg?nolink&}}

GODAY isttas Gibxeta bolla wosti xoono immidaakonne Aylleteththafe istta ashshidaakko akeekana mala layththan layththan paaziga ba7aale bonchchana mala Isra7eeleta azazides. Istti iza bolla borey baynda laaqqa shukkidi irshoy gelonta ukeththara miidi ufayettida.

**//Geeshsha maxaafa taarike Kessa 12:33-15:21//  **

**13. GODAY Isra7eeletara gelda caaqo qaala**

{{https://api.unfoldingword.org/obs/jpg/1/en/360px/obs-en-13-01.jpg?nolink&}}

GODAY Isra7eeleta zo7o abbaa giddora kaaleththidi bazzon Siina geetettiza zuma efides. Hessi Musey eexxiza tushaa be7ida zumaa. Derey zumaa garsan ba dunkaane dunkaane tokkides.

{{https://api.unfoldingword.org/obs/jpg/1/en/360px/obs-en-13-02.jpg?nolink&}}

GODAY, <<Intte taas azazettikonne ta caaqo qaala naggikko intte taas bonchchettida xinxo; kawo qeesetanne geeshsha dere gidana>> giidi Musessinne Isra7eele deraas yootides.

{{https://api.unfoldingword.org/obs/jpg/1/en/360px/obs-en-13-03.jpg?nolink&}}

Derey ayana yo7o baggara bana giigissida heezdzdu gallassafe guye Xoossi dadan, wolqanththan, cuwaninne gita zaye giirsan Siina zumaa bolla wodhdhides. Zumaa hu7e ke7anaas piqaadey Muses xalla immettides.

{{https://api.unfoldingword.org/obs/jpg/1/en/360px/obs-en-13-04.jpg?nolink&}}

Hessafe guye GODAY isttas caaqo qaala immidi, <<Inttena Gibxe dere Aylleteththafe ashshida GODAA Xoossay tana. Hara xoossatas goynnofte>> gides.

{{https://api.unfoldingword.org/obs/jpg/1/en/360px/obs-en-13-05.jpg?nolink&}}

<<Tani GODAY mishettiza Xoossaa gidida gishshas eeqa xoossata ooththofa; isttas goynofa; ta sunththaa hadan xeygoppa; sambata gallassa bonchchanaas qoppa. Hessika ne ooso ubba usupun gallassatan ooththa. Gaasoyka lapunththa gallassi ne shempiza gallassinne taas goynniza gallassa.>>

{{https://api.unfoldingword.org/obs/jpg/1/en/360px/obs-en-13-06.jpg?nolink&}}

<<Ne aawanne ne aayo bonchcha; wodhoppa; laymatoppa; wordotoppa; ne laggeza machcho, iza keeththaa woykko izas gidida ay miishshika ekkanaas amottofa>> gides.

{{https://api.unfoldingword.org/obs/jpg/1/en/360px/obs-en-13-07.jpg?nolink&}}

Histtidi GODAY hayta tammu azazota nam7u lochcha shuchchata bolla xaafidi Muses immides. Qasseka GODAY istti kaaletanaas bessiza hara daro wogatanne maarata isttas immides. Derey ha wogata polizaa gidikko Xoossi istta anjjanassinne naaganaas hidota qaala immides. Gido attiin ha wogata polonta aggiko Xoossi istta qaxxayana.

{{https://api.unfoldingword.org/obs/jpg/1/en/360px/obs-en-13-08.jpg?nolink&}}

Qasseka Isra7eeleti ooththana mala GODAY koyza dunkanaaza hanota qoncisides. Izi Gaytoteththa dunkaane geetteti xeygettees. Izas gita magalashn shaaketተida nam7u kifleti deettes. GODAY heen de7iza gishshas magalashazappe guye baggara diza kifle gelana mala qeeseta halaqas xalla piqaadey immetides.

{{https://api.unfoldingword.org/obs/jpg/1/en/360px/obs-en-13-09.jpg?nolink&}}

GODAA azazota polonta ay aggida asikka GODAAS yarsho gidiza miish Gaytoteththa dunkaaneppe sinththa bagga ehanaas dandayees. Qeesezi meheza shukkidi yarshosoza bolla xuuggees. Yarshshettida meheza suuththay addeza nagara kammidi iza Xoossa sinththan geeshshees. GODAY baas qeese gidana mala Muse isha Aaroonnenne iza zareththata doorides.

{{https://api.unfoldingword.org/obs/jpg/1/en/360px/obs-en-13-10.jpg?nolink&}}

Derey ubbay GODAY immida azazota polanaas, Xoossa xalla goynanaas, qasseka dummatida dere gidanaas qachchida (kuuyda). Gido attiin GODAS azazetanaas qaala gelda guuththa wodeppe guye iita nagara ooththida.

{{https://api.unfoldingword.org/obs/jpg/1/en/360px/obs-en-13-11.jpg?nolink&}}

Musey daro gallassata Siina zuma kaaran de7ishe GODAARA haasayettides. Izi simmanaashe gakkanaas derey salettides. Hessa gishshas Aaroonnekko worqa ehidi eeqa xoos isttas ooththana mala oychchida!

{{https://api.unfoldingword.org/obs/jpg/1/en/360px/obs-en-13-12.jpg?nolink&}}

Aaroonni mara leemison eeqa xoos ooththides. Derezi wogaappe aadhdhi eeqa xoossas goyno doommida; yarsho izas Yarshshida. Istta nagara gaason keehi hanqettides; istta dhayssanaas halchchides. Gido attiin Musey istta gishshas woossides; GODAYKKA iza waasa siydes; isttaka dhayssibeenna.

{{https://api.unfoldingword.org/obs/jpg/1/en/360px/obs-en-13-13.jpg?nolink&}}

Musey zumaappe wodhdhidi eeqa xoossaa beyda wode keehi hanqettidi GODAY istta bolla tammu azazota xaafida lochcha shuchchata menththereththides.

{{https://api.unfoldingword.org/obs/jpg/1/en/360px/obs-en-13-14.jpg?nolink&}}

Hessafe guye Musey eeqa xoossaa gaacidi haaththa bolla laallides; deraakka ushshides. GODAY deraa bolla inxo yediin daroti hayqqida.

{{https://api.unfoldingword.org/obs/jpg/1/en/360px/obs-en-13-15.jpg?nolink&}}

Musey zaari zuma hu7e kezidi GODAY deraa maarana mala woossides. GODAY Muse woosaa siydi istta maarides. Musey menththereththida shuchchatasohon hara ooraththa lochcha shuchchata bolla tammu azazota xaafides. Hessafe guye GODAY Isra7eeleta Siina zumappe isttas hidota immida biittaa kaaleththides.

**//Geeshsha maxaafa taarike Kessa19-34.//  **

**14. Bazzon Toylattida **

{{https://api.unfoldingword.org/obs/jpg/1/en/360px/obs-en-14-01.jpg?nolink&}}

GODAY isttara gelida caaqo qaalappe gidida wogatas azazettana mala Isra7eeletas yootidaappe guye istti Siina zumappe dendi bida. GODAY ba deraa Siina zumappe Kanaane geetetti xeygettiza hidotan imettida biittayo kaaletho doommides. Tuussa mala shaaray isttafe sinththan sinththan Kanaane bides; isttika iza kaallida.

{{https://api.unfoldingword.org/obs/jpg/1/en/360px/obs-en-14-02.jpg?nolink&}}

GODAY hidota biittayo Abrahaame, Yisaaqanne Yaqoobe zereththatas immanaas hidota geldes. Gido attiin heen keehi daro dereti deettes; isttika Kanaaneta geetetteettes. Kanaaneti Xoos goynnettennanne azazetettenna. Wordo xoossata goynneettessinne daro miishshata ooththeettes.

{{https://api.unfoldingword.org/obs/jpg/1/en/360px/obs-en-14-03.jpg?nolink&}}

GODAY Isra7eeletas, <<Hidota biittayn diza Kanaaneta ubbaa dhayssite. Isttara saroteth medhdhoftenne bollotoppitte. Istta eeqa xoossata mulera dhayssite. Intte taas azazetonta aggiko istta eeqa xoossata goynnana>> gides.

{{https://api.unfoldingword.org/obs/jpg/1/en/360px/obs-en-14-04.jpg?nolink&}}

Isra7eeleti Kanaane zawa gakkida wode Musey Isra7eele qommotappe issi issi asi kumeth 12 asata doorides. Istti biidi biittaya ay malakko wochchana mala azazo immides. Hayti asati minota woykko azallata gididayssa be7anaas Kanaaneta wochchana bessees.

{{https://api.unfoldingword.org/obs/jpg/1/en/360px/obs-en-14-05.jpg?nolink&}}

Ha tammanne nam7u asati 40 gallas Kanaane yuuyi wochchidi simmi yida. Histtidi, <<Biittaya aradda, Keehi daro kath immawus! >> giidi deraas yootida. Tammati zaaridi, <<Katamati mino; izin diza asatikka keehi gitata! Nuni isttara oletiko istti nuna tumappe xoonananne wodhana!>> gida.

{{https://api.unfoldingword.org/obs/jpg/1/en/360px/obs-en-14-06.jpg?nolink&}}

Heerakka hanko attida nam7u xomosizayti Kaalebinne Iyaasoy, <<Kanaane asati gitatanne minota gididayssi tuma; gido attiin nuni istta xoonana! GODAY nu gishshas olettana! gida.

{{https://api.unfoldingword.org/obs/jpg/1/en/360px/obs-en-14-07.jpg?nolink&}}

Derey gidikko Kaalebenne Iyaaso siybeetenna. Muse bollanne Aaroone bolla haanqetidi, <<Nuna hayssa iitaso ays ehideti? Nuni olan hayqqanaappe, nu machchetine nu nayti aylleta gidanaappe nu Gibxen de7idaakko nuus lo7o>> gida. Derey istta guye Gibxe efana lo7o mare doorana koyida.

{{https://api.unfoldingword.org/obs/jpg/1/en/360px/obs-en-14-08.jpg?nolink&}}

GODAY keehi hanqettida gish Gaaytoteththa dunkaanakko yides. Histtidi isttas, <<Intte ta bolla makkalda gaason dere ubbay bazzo biittan toylattees. Kaalebinne Iyaasoy attorin isttas layththay nam7u tammunne hessafe bollara diza ubbay heen hayqqana attiin hidota biittayo gelettenna>> gides.

{{https://api.unfoldingword.org/obs/jpg/1/en/360px/obs-en-14-09.jpg?nolink&}}

Derey hessa siyda wode bantta nagara oosozan ceecida. Bantta ola masara ekkidi Kanaane asata olana bida. Xoossi isttara baynda gishshas istti bonta mala Musey isttas yootides; gido attiin istti Muse siybeettenna.

{{https://api.unfoldingword.org/obs/jpg/1/en/360px/obs-en-14-10.jpg?nolink&}}

Xoossi isttara issife olaso bonta gishshas istti olan xoonettidi daroti hayqqida. Hessafe guye Isra7eele nayti Kanaaneppe simmidi bazzo biittan oyddu tammu layththi toylattida.

{{https://api.unfoldingword.org/obs/jpg/1/en/360px/obs-en-14-11.jpg?nolink&}}

Isra7eele nayti bazzon toylattida oyddu tammu layththa ubbatan GODAY istta qallabides. Saloppe. <<Manna>> geetettiza quma immides. Qasseka istti asho maana mala kurachchota istta heera yeddides. He wodeta ubbaan GODAY istta may7oynne caammay woronta mala ooththides.

{{https://api.unfoldingword.org/obs/jpg/1/en/360px/obs-en-14-12.jpg?nolink&}}

GODAY malalisiza ogera zaallafe isttas haath immides. Hayssi ubbay haninkka Isra7eele asay Xoossa bollanne Muse bolla beedanidi zuzumida. Gidikkokka GODAY Abrahaames, Yisaaqassinne Yaqoobes immida hidota qaalas ammanettidayssa.

{{https://api.unfoldingword.org/obs/jpg/1/en/360px/obs-en-14-13.jpg?nolink&}}

Hara gallas deraas aykko haaththika baynda wode GODAY Muses, <<Zaallaas Yoota izappe haaththi pultana>> gides. Gido attiin Musey zaallas yootanayssa aggidi guufen nam7uto shocida gishshas deraa ubbaa sinththan GODAA kawushshides. Ubba asaykka uyana mala zaallafe haaththi kezides. Gido attiin GODAY Muse bolla hanqettidi, <<Hidota biittayo gelakka>> gides.

{{https://api.unfoldingword.org/obs/jpg/1/en/360px/obs-en-14-14.jpg?nolink&}}

Isra7eele nayti oyddu tammu layth bazzon toylattidappe guyen GODAA bolla makkaldayti ubbay hayqqida. Hessafe guye GODAY zaaridi ba deraa hidota biittays zawaa mata kaaleththides. He wode Musey cimida gishshas dera kaaleththi iza maaddana mala GODAY Iyaaso doorides. Qasse GODAY issi gallassi Muse mala hara nabe yeedaas Muses qaala gelides.

{{https://api.unfoldingword.org/obs/jpg/1/en/360px/obs-en-14-15.jpg?nolink&}}

Hessafe guye Musey hidota biittayo be7anaas zumaa hu7e kezana mala GODAY Muses yootides. Musey hidota biittayo be7ides; gido attiin izin bi gelana mala GODAY izas piqaade immibeenna. Musey heen hayqqides. Isra7eele nayti heedzdzu tammu gallassi kayottida. Istta kaaleththanaas Iyaasoy ooraththi summides. Iyaasoy Xoossan ammaniza gishshasnne izas azazettiza gishshas lo7oth kaaleththiza gidides.

**//Geeshsha maxaafa taarike Kessa 16-17; Paydo 10-14; 20;27; Zaare 34//  **

**15. Hidota Biittayo**

{{https://api.unfoldingword.org/obs/jpg/1/en/360px/obs-en-15-01.jpg?nolink&}}

Wurseththan Isra7eeleti hidotan immetida biittayo Kanaane geliza wodey gakkides. Iyaasoy mino gimben naageta diza Kanaane katama Iyarikko nam7u wochchiza asta kittides. He katamayn woshe asata qoottada istti kessi ekki atti baana mala maattida Eri7aabo geetettiza issi layma maccasi daara dawus. Iza Xoossan ammanida gishshas hessa ooththadus. Woshe asati Iyarikko dhayssiza wode Eri7abinne izi so asata ashshanaas qaala gelides.

{{https://api.unfoldingword.org/obs/jpg/1/en/360px/obs-en-15-02.jpg?nolink&}}

Isra7eele asay hidota biittayo laattanaas Yordanoose shaafa pinnanaas bessees. GODAY Iyaasos, <<Koyro qeeseti pinnana mala ooththa>> gi yootides. Qeeseti Yordanoos shaafa gelo doommishin Isra7eele asay mela biittara pinana mala ganna baggara diza haaththay gogizayssa aggagides.

{{https://api.unfoldingword.org/obs/jpg/1/en/360px/obs-en-15-03.jpg?nolink&}}

Derey Yoordanos shafa pindappe guye GODAY wolqama Iyarikko katamayo wosti olanakko Iyasos yootides. Derey Xoossas azazetides. Wottadaratinne qeeseti GODAY isttas yootida mala gallassi issito usupun gallassi Iyarko yuuyida.

{{https://api.unfoldingword.org/obs/jpg/1/en/360px/obs-en-15-04.jpg?nolink&}}

Laapunththo gallassi laapunto Isra7eeleti Iyarkko yuuyida. Wurseththa wode katamayo yuuyishe Wottadarati waassida; qeesetikka bantta zaye punnida.

{{https://api.unfoldingword.org/obs/jpg/1/en/360px/obs-en-15-05.jpg?nolink&}}

Histtiin Iyarkko yuushon diza gimbezi woddides! GODAY azazida mala Isra7eele nayti katamayn diza miishshi ubbaa dhayssida. Isra7eeleti Eri7aabonne iziso asaa xalla ashshida. Kanaanen diza hara kawoteththati Isra7eeleti Iyarkko dhayssidayssa siyda wode isttaka olana gi qoppidi babbida.

{{https://api.unfoldingword.org/obs/jpg/1/en/360px/obs-en-15-06.jpg?nolink&}}

GODAY Kanaanen diza ay kawoteththatarakka saroteththi medhdhanas qaala geelonnta mala Isra7eeleta azazides. Gido attiin Kanaane kawoteththata giddon diza Geba7oone asati Kanaane dereppe haakkizasoppe yida misatisidi Iyasus wordoththi yotida. Isttara saroteththi medhdhanas qaala gelana mala Iyaaso oychchida. Geba7ooneti awappeko Iyaasoynne Isra7eeleti GODAA oychchibeetenna. Hessa gishshas Iyaasoy isttara saroteththi medhdhanaas qaala gelides.

{{https://api.unfoldingword.org/obs/jpg/1/en/360px/obs-en-15-07.jpg?nolink&}}

Geba7ooneti istta baleththidayssa erida wode Isra7eeleti yiillotida. Gido attiin Xoossa sinththan istti gelda qaalay diza gishshas isttara gelda saroteththa qaala naagida. Gam7idi hara wode Kanaanen diza hara dere kawoteththati, Amooreti, Geba7oone asati Isra7eeletara saroteth medhdhidayssa siyda. Hessa gishsh bantta olanchchata issi bolla shishshidi Geba7ooneta olda. Geba7ooneti mado ooychchanas Iyasoko kiita kittida.

{{https://api.unfoldingword.org/obs/jpg/1/en/360px/obs-en-15-08.jpg?nolink&}}

Hessa gishshas Iyaasoy Isra7eele olanchchata shiishshi ekkidi Geba7oone gakkanaas omars kumeth hamersi hamuttides. Wontara istti toronta dishin Amoore dere olanchchata olda.

{{https://api.unfoldingword.org/obs/jpg/1/en/360px/obs-en-15-09.jpg?nolink&}}

He gallas GODAY Isra7eeletas olettides. Amooretas mala dhayssidi gita shaachchan darota wodhides.

{{https://api.unfoldingword.org/obs/jpg/1/en/360px/obs-en-15-10.jpg?nolink&}}

Qasseka Isra7eeleti Amooreta mulera xoonanaas adussa wodey daana mala awa-arshey issison takkana mala ooththides. He gallassi GODAY Isra7eeletas gita xoono immides.

{{https://api.unfoldingword.org/obs/jpg/1/en/360px/obs-en-15-11.jpg?nolink&}}

GODAY he olanchchata xoondaappe guye daro Kanaane kawoteththati Isra7eele olanaas issi bolla shiiqettida. Iyaasoynne hara Isra7eeleti istta oli xoonda.

{{https://api.unfoldingword.org/obs/jpg/1/en/360px/obs-en-15-12.jpg?nolink&}}

He olafe guyen GODAY issi issi qommo hidota biittayfe gakkiza xinxo immides. Hessafe guye Xoossi Isra7eeles ubba baggarkka saro immides

{{https://api.unfoldingword.org/obs/jpg/1/en/360px/obs-en-15-13.jpg?nolink&}}

Iyaasoy cimida wode Isra7eele deraa ubba issi bolla xeyssides. Histtidi Iyaasoy GODAY Siinan Isra7eelera gelda caaqo qaalas azazetanayssi Deraas gididayssa hassa7isdes. Derey Xoossaas ammanettidi daanassinne iza wogata kaalanaas qaala gelda.

**//Geeshsha maxaafa taarike Iyaso 1-24//  **

**16. La7a kesiza daannata**

{{https://api.unfoldingword.org/obs/jpg/1/en/360px/obs-en-16-01.jpg?nolink&}}

Iyaasoy hayqqidaappe guye Isra7eeleti Xoossas azazetibeetenna; attida Kanaanetakka bantta giddofe kesibeetenna woykko Xoossa wogas azazetibeetenna. Isra7eeleti tumu Xoossi gidida GODAA goynnanaappe Kanaaneta eeqa xoossata goyno dommida. Isra7eeles kawoy donta gishshas issoy issoy baas likke misati beetoyssa ubbaa ooththees.

{{https://api.unfoldingword.org/obs/jpg/1/en/360px/obs-en-16-02.jpg?nolink&}}

Isra7eeleti Xoossas azazetizayssa ixxi ixxi bida gishshas GODAY istta morketi istta qohana mala ooththides. Ha morketi Isra7eeleta miishshi ubbaa kayssida; isttas diza aqota dhayssida; Isttafe darota wodhida. Isra7eeleti Xoossas azazetonta ixxidi banta morketan un7ettido daro layththata aaththidaappe guyen maaroteththan gelda; Xoossi istta banta morketappe ashshana mala woosida.

{{https://api.unfoldingword.org/obs/jpg/1/en/360px/obs-en-16-03.jpg?nolink&}}

Histtiin GODAY istta istta morketappe ashshidi la7a kessiza as kiittidi biittays saroteth ehides. Gido attiin asay Xoossaa zaari dogida. Eeqa xoossatas goynno doommida; hessa gishshas GODAY istta yuushon diza istta morke Miidyaameta istta bolla denththeththides; isttika istta xoonida.

{{https://api.unfoldingword.org/obs/jpg/1/en/360px/obs-en-16-04.jpg?nolink&}}

Midiyaameti laappun layththi ubbaan Isra7eeleta kath bonqida. Isra7eeleti keehi yayidi zulletaninne gongolotan qotettida gishshas Miidiyaameti istta demanas dandaybeetenna. Wursseththan istta ashshana mala Xoossako waasida.

{{https://api.unfoldingword.org/obs/jpg/1/en/360px/obs-en-16-05.jpg?nolink&}}

Issi gallassi Gedoone geettetiza Isra7eele asi Miidiyaame asati iza kaththi ekkonta mala qotettidi ba kath bukishshin GODAA kiitanchchay Gedonekko yiidi; <<Hayso mino olanchchazo Xoossi nenara dees. Baada Isra7eeleta Miidiyaameta kushsheppe ashsha>> gides.

{{https://api.unfoldingword.org/obs/jpg/1/en/360px/obs-en-16-06.jpg?nolink&}}

Gedoone aawaa eeqa xoossatas gigi uttida yarshsho sohoy dees. Gedooney he yarshsho soha laalana mala GODAY yootides. Gedooney gidikko deraas babbida gishshas omarsana gakkanashe naagides; hessafe guye yarshsho sohoza laalidi liiqanashshe gakkanas menththereththides. Iza millen GODAAS ooraththa yarshshoso gigsidi GODAAS yarshshides.

{{https://api.unfoldingword.org/obs/jpg/1/en/360px/obs-en-16-07.jpg?nolink&}}

Wonteththa gallas maallado derey issi asi istta yarshsho sohoza laallidayssa be7idi keehi yiilotida. Histtiin Gedoone wodhanas izaso bida. Gido attiin Gedoone aaway isttas, <<Ays inte xoossa madana dafetettii? Izi Xoosse gidikko bana barkka ashsho!>> gides. Hessa gishshas derey Gedoone wodhibeetenna.

{{https://api.unfoldingword.org/obs/jpg/1/en/360px/obs-en-16-08.jpg?nolink&}}

Midiyaame asay zaaridi Isra7eeleta bonqanas yida. Isttas qoday keehi cora gidida gishshas oonikka istta qodanas dandaybeenna. Gedooney Midiyaameta olanaas Isra7eeleta xeygissides. Xoossi iza go7etidi Isra7eeleta ashshanakko shaakki eranaas Gedooni nam7u malatata GODAA oychchides.

{{https://api.unfoldingword.org/obs/jpg/1/en/360px/obs-en-16-09.jpg?nolink&}}

Koyro malatay carqa biitta bolla miccidi mallado xaazay carqa bolla xalla attiin biitta bolla wodhdhonta mala oychchides. GODAYKKA izaththo ooththides. Kaalliza omarsi Gedooney GODAA, <<Biittay maallado xaazan caphiin carqazi boolumi uttana mala ooththa!>> gi oychchides. GODAYKKA izaththo ooththides. Hayti nam7u malatati GODAY iza go7ettidi Isra7eeleta Miidiyaametappe ashshanayssi Gedoones marka gidides.

{{https://api.unfoldingword.org/obs/jpg/1/en/360px/obs-en-16-10.jpg?nolink&}}

32,000 Isra7eele Wottadarati Gedoonekko yida. Gido attiin Xoossi, <<Istta qaaday daro>> gides. Hessa gishshas Gedooney olas babbiza 22,000 wotadereta guye isttaso oychchi. GODAY Gedoones, <<Ha7ikka wotadereta qoday daro>> gides. Hessa gishshas Gedooney 300 wotadarata ashshidi hankkoyta guye isttaso zaarides

{{https://api.unfoldingword.org/obs/jpg/1/en/360px/obs-en-16-11.jpg?nolink&}}

He gallassa omarsi GODAY Gedoone, <<Midiyaame olanchchata heera wodhdha; istti gizayssa ne siykko mulekka ne isttas babbaka>> gides. Hessa gishshas Gedooney he gallassa omarsi Midiyame olanchchata heera wodhidi issi Midiyaame wottadaray agumora, <<Gedoone olay Midiyaame ola xoonishin be7idayssa>> ba laggezas yootishin siydes. Gedooney hessa siyda mala Xoossas goynnides.

{{https://api.unfoldingword.org/obs/jpg/1/en/360px/obs-en-16-12.jpg?nolink&}}

Hessafe guye Gedooney ba olanchchatakko simmidi issaas issaas zaye, otonne xompe immides. Midiyaame olanchchati ichchi dishin istti dunkaani dizaso giddoththida. Gedoone wotadara 300 oto giddon xompe oykkida; Midiyaame Wottadarati gidikko xompe poo7o be7ana dandaybeetenna.

{{https://api.unfoldingword.org/obs/jpg/1/en/360px/obs-en-16-13.jpg?nolink&}}

Histtin Gedoone Wottadarati ubbay issi bolla banta otoza menththin heerakka xompeza poo7oy istti tooronta poo7ides. Banta zaye punnishe, <<GODAANNE Gedoone olanchchata>> gi waassida.

{{https://api.unfoldingword.org/obs/jpg/1/en/360px/obs-en-16-14.jpg?nolink&}}

GODAY Midiyaametas kirqi histtides; istti issoy issaa wodhdhida. Heerakka soon diza Isra7eeleti xeygetidi Midiyaameta gooddanaas maadettida. Darota wodhida; attoyta Isra7eele biittafe goodida. He wode 120,000 Midiyaame Wottadarati hayqqida. GODAYKKA Isra7eeleta ashshides.

{{https://api.unfoldingword.org/obs/jpg/1/en/360px/obs-en-16-15.jpg?nolink&}}

Derey Gedooney isttas Kawo gidana mala koydes. Gedooney gidikko ero gibeenna. Gido attiin issoy issoy Midiyaametappe ekkida worqa qalabata ehana mala oychchides. Dereykka Gedoones keehi daro worqe immides.

{{https://api.unfoldingword.org/obs/jpg/1/en/360px/obs-en-16-16.jpg?nolink&}}

Gedooney worqa seersidi qeeseta halaqay may7iza may7o mala dumma may7o histti ooththides. Gido attain derey he may7oza eeqa xoossi histti goyno doommida. Hessafe dendidayssan GODAY istti banta morketas xoonetana mala ooththi qaxxaydes. Wurseththan derey goday istta ashshana mala oychchida. GODAY hara ashshiza kiittides.

{{https://api.unfoldingword.org/obs/jpg/1/en/360px/obs-en-16-17.jpg?nolink&}}

Hessa mala hanoy daro wode hanids. Isra7eeleti nagara ooththeetes; Xoossi istta qaxxayees; zaaridi maaretteetes; GODAY Istta ashshana mala ashshizaade kiittides. Daro wode GODAYIsra7eele ashshanaas daro la7a kessizayta isttas kiittides.

{{https://api.unfoldingword.org/obs/jpg/1/en/360px/obs-en-16-18.jpg?nolink&}}

Wurseththan derey hara deretas diza mala banttas kawo immana mala GODAA oychchida. Gido attiin olaan istta kaaleththanaas adussenne mino kawoy daanna mala koyda. GODAY gidikko ha istta oyshshoza doosibeenna. Gidikkoka istti koyda mala kawoza isttas immida.

**//Geeshsha maxaafa taarike daannata 1-5: 6-8//  **

**17. GODAY Dawites gelida caaqo qaala**

{{https://api.unfoldingword.org/obs/jpg/1/en/360px/obs-en-17-01.jpg?nolink&}}

Sa7ooli Isra7eeles koyro kawo. Izi derey koyda mala adussanne mala-lo7o asa. Sa7ooli Isra7eele ayssida koyro layththatan lo7o kawo. Gido attiin hessafe guye Xoossas azazetonta iita asi gidides. Hessa gishshas GODAY issi gallassi Sa7oola sohon kawo gidan mala hara asi doorides.

{{https://api.unfoldingword.org/obs/jpg/1/en/360px/obs-en-17-02.jpg?nolink&}}

GODAY Sa7oolappe guye kawo gidana mala Dawite geetettiza Isra7eele dereppe issi naateththa asi doordes. Dawitey Beeteleme kataman mehe heenththa naa. Izi dumma dumma wodetan ba aawa dorsata heemmishe dorsata qohiza gaammotanne zardota wodhides. Dawitey Xoossan ammanetizanne izas azazettiza ashikenne xillo asa.

{{https://api.unfoldingword.org/obs/jpg/1/en/360px/obs-en-17-03.jpg?nolink&}}

Dawiti mino wottadaranne kaaleththiza as gidides. Dawiti buro yelagateththan dishe Goliyaade geettettiza gita asara olettides. Golyaadey olan loohidanne mino wottadara; qasseka izas geesay heedzdzu metire. Gido attiin GODAY Golyaade wodhidi Isra7eele ashshana mala Dawite maaddides. Hessafe guye Dawite Deren galattissida daro xoonota Isra7eele morketa bolla demmides.

{{https://api.unfoldingword.org/obs/jpg/1/en/360px/obs-en-17-04.jpg?nolink&}}

Sa7ooli derey Dawite siiqiza siiqozan qanaatides. Sa7ooli daro wode Dawite wodhanaas koydes. Hessa gishshas Dawiti izappe baqatides. Issi gallas Sa7ooli Dawite wodhanaas koyshe izi qotetti uttida gongolo giddo bides; gido attiin Sa7ooli iza be7ibeenna. Dawiti Sa7oolakko keehi mati uttida gishshas iza wodhanaas dandayees; gido attiin wodhibeenna. Dawiti kawotana giidi Sa7oola wodhontayssa qoncisanaas iza may7o macarappe qanxi ekkides.

{{https://api.unfoldingword.org/obs/jpg/1/en/360px/obs-en-17-05.jpg?nolink&}}

Wurseththan Sa7ooli olan hayqqides. Dawiti Isra7eele kawo gidides. Dawiti lo7o kawo gidida gishshas dereykka iza dosides. GODAY Dawite anjjidessinne izas injjessides. Dawiti daro olata olettides; Xoossikka izi Isra7eele morketa xoonana mala maaddides. Dawiti Yerusaaleeme xooni oykkidi baas waanna katama ooththides. Dawite kawoteththa wode Isra7eeley wolqamanne dure dere gidadus.

{{https://api.unfoldingword.org/obs/jpg/1/en/360px/obs-en-17-06.jpg?nolink&}}

Dawiti Isra7eele asay ubbay GODAA goynnizasonne izas yarshota shishshanaas Xoossa keeth keexxanaas koydes. Derezi 400 layththas Musey ooththida Gaytoteththa Dunkaanen GODAA goynneettessinne izas yarshsho shiisheettes.

{{https://api.unfoldingword.org/obs/jpg/1/en/360px/obs-en-17-07.jpg?nolink&}}

Gido attiin GODAY nabe Naataane kiitara Dawitekko yeddidi, <<Neni ola as gidida gishshas taas keeth keexxenaas dandayakka; iza ne naazi keexxana. Gido attiin ta nena keeha anjjana; ne zaretappe issoy ta deraa bolla kawotidi mernas haarana!>> gides. Mernas haaranayssi Dawite zareppe xalla gidida Mesiheza. Mesihezi Addaame zare gidida dereta istta nagarappe ashshanaas Xoossan doorettidaade.

{{https://api.unfoldingword.org/obs/jpg/1/en/360px/obs-en-17-08.jpg?nolink&}}

Dawiti ha qaalata siyda wode hayssa gita boonchchonne daro anjjo immanaas izas qaala gelida gishshas heerakka GODAA galattidessinne boonchchides. GODAY haytanta ayde ooththanakko eribeenna. Gido attiin tumazi Isra7eeleti Mesihezi yaanappe sinththan 1000 layththa likke naaganaas bessees.

{{https://api.unfoldingword.org/obs/jpg/1/en/360px/obs-en-17-09.jpg?nolink&}}

Dawiti ginaninne ammaneteththan daro layththatan ayssides. GODAYKKA iza anjjides. Gidikkoka baas wurseththa layththatan Xoossa bolla iita nagara ooththides.

{{https://api.unfoldingword.org/obs/jpg/1/en/360px/obs-en-17-10.jpg?nolink&}}

Issi gallas iza wottadarati banta soppe olas kezi bida; izi kawo keeththa pengen dishe issi mala-lo7o maccasi daara bolla meecettishin be7ides. Izis sunththay Bersabeeho.

{{https://api.unfoldingword.org/obs/jpg/1/en/360px/obs-en-17-11.jpg?nolink&}}

Dawiti ba ayfe haraso zaaro aggidi herakka izo baakko ehana mala as kiittides. Izara zin7idaappe guye izo soo zaari yeddides. Guuththa wodeppe guye Bersabeeha shaaradis gashe Dawitekko as kiittadus.

{{https://api.unfoldingword.org/obs/jpg/1/en/360px/obs-en-17-12.jpg?nolink&}}

Izi azina Ooriyiy Dawites mino wottadaratappe issaa. Dawiti Ooriyo olasoppe xeygi zaaridi izi ba machcheyra daana mala yootides. Gido attiin Ooriyoy hinkko Wottadarati olason dishin tani soo biikke gi ixxides. Hessa gishshas Dawiti Ooriyo olaso zaari yeddidi izi hayqqana mala morketi minnizasora essana mala ola gadawas yootides.

{{https://api.unfoldingword.org/obs/jpg/1/en/360px/obs-en-17-13.jpg?nolink&}}

Ooriyoy hayqqidaappe guye Dawiti Bersabeeho ekkides. Iza Dawites attuma naa yeladus. GODAY Dawiti ooththida mooro gishshas keehi hanqettides. Nagaray ay mala iita gididaakko Dawites yootana mala nabe Naataane kiittides. Dawiti ba nagara paaxiin Xoossi izas atto gides. Dawiti attida ba de7o layththatan meton kumida wodeta ubbaan Xoossa kaallidessinne izas azazettides.

{{https://api.unfoldingword.org/obs/jpg/1/en/360px/obs-en-17-14.jpg?nolink&}}

Gido attiin Dawiti ooththida nagara qixaates iza naazi hayqqides. Qassekka attida Dawite layththata ubbaan Dawite keeththan olay medhettides. Dawite wolqay keehi daaburdes. Dawiti Xoossas ammanettonta aggikkoka GODAY ha7ika ba immida hidota qaalas ammanettidaade. Guyeppe Dawitinne Bersabeeha hara attuma naa yelida. Izas sunththa Solomoone gi sunththida.

**//Geeshsha maxaafa taarike 1Same 10:15-19; 24; 31; 2Same 5; 7; 11-12//  **

**18. Shaakettida Kawoteth**

{{https://api.unfoldingword.org/obs/jpg/1/en/360px/obs-en-18-01.jpg?nolink&}}

Daro wodeppe guyen Dawiti hayqqides; iza naa Solomooney Isra7eele haaro doommides. GODAY Solomoones haasayshe izi ay koyzakko oychchides. Solomooney iza aadho erateth oychchin iza biitta bolla keehi aadho eranchcha kessides. Solomooni daro mish tamaaridi keehi pirda eriza eranchcha ooththides. Qasseka Xoossi iza keehi duresdes.

{{https://api.unfoldingword.org/obs/jpg/1/en/360px/obs-en-18-02.jpg?nolink&}}

Solomooney iza aawa Dawiti halchchidanne Xoossa keeththa keexxenaas bessiza miishshata shiishshidayssan ooththides. Derey kase Gaytoteththa Dunkaanen Xoosse goynnizayssa ha7i Xoossa keeththan goynneettes; yarshoka izas shiishshida. GODAY yiidi Xoossa keeththan beettides; heen deraraa de7ides.

{{https://api.unfoldingword.org/obs/jpg/1/en/360px/obs-en-18-03.jpg?nolink&}}

Gido attiin Solomooni hara dereppe gidida maccassata dosides. Biidi 1000 maccassata machcho ekkidi Xoossas azazetonta ixxides! Ha maccassatappe daroti allaga biittafe yida; bantta eeqa xoossata ehidi isttas goyno doommida. Solomooney cimida wode istta xoossata goynnides.

{{https://api.unfoldingword.org/obs/jpg/1/en/360px/obs-en-18-04.jpg?nolink&}}

GODAY Solomoone bolla hanqettides. Solomooney ammanetont ixxida gaason Solomooney hayqidaappe guye qixaates Isra7eele derey nam7u kawoteththatan shaaketanayssa yootides

{{https://api.unfoldingword.org/obs/jpg/1/en/360px/obs-en-18-05.jpg?nolink&}}

Solomooney hayqqidaappe guye iza naa Orobi7aami kawotides. Orobi7aami eeya. Isra7eele dere ubbay iza kawoteththa minththanas issi bolla shiiqidi yida. Solomooney istta daro deexo ooso oosisidayssanne daro giira giirssidayssas bantta mishona Orobi7aames yootida.

{{https://api.unfoldingword.org/obs/jpg/1/en/360px/obs-en-18-06.jpg?nolink&}}

Orobi7aamey eeyateththan isttas, <<Ta aawa Solomooney deexo ooso intena oosisida giidi qoppideta; gido attiin tani izayssafe aadhdhiza deexo ooso oosisananne izappe aaththada qaxxayana>> gi zaarides.

{{https://api.unfoldingword.org/obs/jpg/1/en/360px/obs-en-18-07.jpg?nolink&}}

Isra7eele qommo tammati Orobi7aame bolla makkalida. Nam7u qommoti xalla izara ammaneteththan bida. Ha nam7u qommoti Yuhuda kawoteththi gidida.

{{https://api.unfoldingword.org/obs/jpg/1/en/360px/obs-en-18-08.jpg?nolink&}}

Orobi7aame bolla makkalida Isra7eele qommo tammati Iyorbi7aame banttas kawo histti shuumida. Deraan pudeha baggara bantta kawo essidi, <<Isra7eele kawo>> gi xeygida.

{{https://api.unfoldingword.org/obs/jpg/1/en/360px/obs-en-18-09.jpg?nolink&}}

Iyorbi7aamey Xoossa bolla makkalidi asay nagara ooththana mala histtides. Yuhuda kawoteththan diza Xoossaa keeththan goynnizayssa aggidi asay goynnana mala eeqa xoos nam7ata ooththides.

{{https://api.unfoldingword.org/obs/jpg/1/en/360px/obs-en-18-10.jpg?nolink&}}

Yuhuda kawoteththay Isra7eele kawoteththara morketidi daro wode bantta giddon olettida.

{{https://api.unfoldingword.org/obs/jpg/1/en/360px/obs-en-18-11.jpg?nolink&}}

Ooraththa Isra7eele kawoteththan ubbaa kawotikka iitata. Ha kawotappe darota istta sohon kawotanaas koyza hara Isra7eele asati wodhida.

{{https://api.unfoldingword.org/obs/jpg/1/en/360px/obs-en-18-12.jpg?nolink&}}

Ubba kawotinne Isra7eele kawoteththafe darza bagga asti eeqa xoossata goynnida. Eeqa xoossatas istti goynniza goynoy wogay baynda hano, laymateththinne nayta yarshon kumides.

{{https://api.unfoldingword.org/obs/jpg/1/en/360px/obs-en-18-13.jpg?nolink&}}

Yuhuda kawoti Dawite zareta. Ha kawotappe issoti issoti wogara deraa ayssidanne Xoossas goynniza lo7o kawota. Gido attiin daro bagga kawoti iita, mooretidaytanne eeqa xoosata goynnizayta. Issi issi kawoti bantta nayta wordo xoossatas yarshshida. Qasseka daro Yuhuda asti GODAA bolla makkalida hara xoossata goynnida.

**//Geeshsha maxaafa taarike 1Kawo 1-6; 11-12//  **

**19. Nabeta**

{{https://api.unfoldingword.org/obs/jpg/1/en/360px/obs-en-19-01.jpg?nolink&}}

GODAY Isra7eele taarike ubbaan nabeta kiitides. GODAAPPE kiita siydi kiitaa deraas yootida.

{{https://api.unfoldingword.org/obs/jpg/1/en/360px/obs-en-19-02.jpg?nolink&}}

Akaabi Isra7eele bolla kawotiza wode Eelaasi nabe. Akaabi Ba7aale geetettiza wordo xoossa goynnana mala deraa denththeththiza iita asa. Eelaasi Akaabes, <<Tani haasayanaashe gakkanaas iray woykko yakkay deenna>> gides. Hessi Akaabe keehi hanqeththides.

{{https://api.unfoldingword.org/obs/jpg/1/en/360px/obs-en-19-03.jpg?nolink&}}

Wodhanaas koyza Akaabeppe qotettanaas bazzon diza shaafa mata baqatana mala GODAY Eelaasas yootides. Omarsinne maallado kafoti Eelaasas kaththinne asho eheettes. Akaabinne iza olanchchati Eelaasa koyida shin demmanaas dandaybeetenna. Koshay gita gidida gishshas worseththan haaththazi melides.

{{https://api.unfoldingword.org/obs/jpg/1/en/360px/obs-en-19-04.jpg?nolink&}}

Hessa gishshas Eelaasi shoorotiza hara dere bides. He deren kosha gaason miza kaththi wuranaas matida issi am7o daranne izi nay deettes. Gido attiin Eelaasa qallayida. Dhiiley baaththafe, zaytey otoppe wuronta mala ooththidi GODAY istta qalaydes. Kosha layth ubbaan isttas kaththi dees. Eelaasi heen daro layth uttides.

{{https://api.unfoldingword.org/obs/jpg/1/en/360px/obs-en-19-05.jpg?nolink&}}

Heedzdzu layththa baggafe guyen GODAY ira bukisanayssa Isra7eele kawokko simmidi Akaabes yootana mala GODAY Eelaasas yootides. Akaabi Eelaasa be7idi, <<Haysso meto medhdhizayso; yadassa diikii!>> gides. Eelaasi zaardi izas, <<Meto medhdhizay nena! GODAA tumu Xoossa aggadassa; Ba7aale goynnadasa; Isra7eele kawoteththan ubba dera Qermeloose zuma bolla shiishsha >> gides.

{{https://api.unfoldingword.org/obs/jpg/1/en/360px/obs-en-19-06.jpg?nolink&}}

450 gidiza Ba7aale nabeta gujjin Isra7eele kawoteththan dere ubbay Qermeloose zuma kaara kezida. Eelaasi deraas, <<Aapunto inte qofa laammanee? GODAY Xoosse gidikko izas haggazite! Ba7aaley Xoosse gidikko izas haggazite!>> gides.

{{https://api.unfoldingword.org/obs/jpg/1/en/360px/obs-en-19-07.jpg?nolink&}}

Hessafe guye Eelaasi Ba7aale nabetas, <<Issi woppano shukkidi yarshsho shiishshite; gido attiin tama eeththofte. Tanikka hessaththo ooththana. Taman zaariza Xoossi izi tumu Xoossa>> gides. Hessa gishshas Ba7aale nabeti yarshsho giigisida; gido attiin tama eeththibeetenna.

{{https://api.unfoldingword.org/obs/jpg/1/en/360px/obs-en-19-08.jpg?nolink&}}

Hessafe guye Ba7aale nabeti, <<Abeet Ba7aale nuna siya!>> gishe Ba7aale woossida. Kumeththa gallas woossida, waassida; hessaththoka bantta bollaa biilaman qanxereththida; gido attiin zaaroy deenna.

{{https://api.unfoldingword.org/obs/jpg/1/en/360px/obs-en-19-09.jpg?nolink&}}

Wurseththan Eelaasi GODAAS yarsho giigisides. Hessafe guye ashozi, miththazi, hessaththoka yarshizaso yuushon diza biittay kumeththi caphanaashe gakkanaas tammanne nam7u oto haath ubba yarshoza bolla tigana mala deraas yootides.

{{https://api.unfoldingword.org/obs/jpg/1/en/360px/obs-en-19-10.jpg?nolink&}}

Hessafe guye Eelaasi, <<GODAWU; Abrahaame, Yisaaqanne Yaqoobe Xoossawu; neni Isra7eele Xoossaa gididayssa ha derey erana mala taas zaara>> gishe woossides.

{{https://api.unfoldingword.org/obs/jpg/1/en/360px/obs-en-19-11.jpg?nolink&}}

Heerakka tamay saloppe wodhdhidi ashoza, miththaa, shuchchaa, buuraa, hessaththokka yarshshosoza milለen diza haaththara ashshonta mides. Asay hessa be7ida mala biittan kundidi, <<GODAY izi Xoossa! GODAY izi Xoossa!>> gida.

{{https://api.unfoldingword.org/obs/jpg/1/en/360px/obs-en-19-12.jpg?nolink&}}

Hessafe guye Eelaasi, <<Ba7aale nabetappe issaadeyka kessi ekki bonta mala>> gides. Hessa gishshas derey ba7aale nabeta oykki efidi wodhides.

{{https://api.unfoldingword.org/obs/jpg/1/en/360px/obs-en-19-13.jpg?nolink&}}

Histtiin Eelaasi kawo Akaabesi, <Iray yida gishshas eeson katama simma>> gides. Heerakka saloy dhumides; wolqama iray buko doommides. GODAY kosha zaarides; ba tumu Xoossateththaka qooncissides.

{{https://api.unfoldingword.org/obs/jpg/1/en/360px/obs-en-19-14.jpg?nolink&}}

Eelaasa wodeppe haa simmin nabe gidana mala GODAY Eelaasa doorides. Xoossi Eelaasa baggara daro malalissiza miish ooththides. Malalissiza miishshatappe issoy izas galbazi iita hargen oyketida istta morketas ola gadawa gidida Ni7imaane bolla poletides. Izi Eelaasa gishshas siydi iza paththana mala Eelaasako bi oychchides. Ni7imaaney laapunto Yurdanoose shaafan geli kezana mala Eelaasi yootides.

{{https://api.unfoldingword.org/obs/jpg/1/en/360px/obs-en-19-15.jpg?nolink&}}

Koyrora Ni7imaani hanqettidi izas eeyateth misatida gishshas Eelaasi yootidayssa ooththibeenna. Guyeppe ba qofa laammidi Yurdanoose shaafan laapunto geli kezides. Wurseththan izi haaththafe keziza wode izas galbay mulera paxides! GODAY iza paththides.

{{https://api.unfoldingword.org/obs/jpg/1/en/360px/obs-en-19-16.jpg?nolink&}}

GODAY hara daro nabeta kiittides. Ubbatikka eeqa xoossatas goynnonta mala, haraytas suure pirdana malanne lo7o ooso ooththana mala deraas yootida. Nabeti iita ooso essontta agikkonne Xoossas azazetath doommonta aggiko, Xoossi istta mooron istta bolla pirdananne qaxayanayssa deraas minththi yootida.

{{https://api.unfoldingword.org/obs/jpg/1/en/360px/obs-en-19-17.jpg?nolink&}}

Daro wodetan derezi Xoossas azazettibeenna. Daro wode nabeta iita ayfera xeelleettes; issi issi wode wodheettes. Issi wode nabe Ermaasi hayqqana mala haaththi bayda ollan yeggi aggida. Ollaan diza urqan gelides; gido attiin kawoy izas he wode qadhettidi izi hayqaanaafe sinththati ollaafe goochchi kessana mala ba oosanchchata azazides.

{{https://api.unfoldingword.org/obs/jpg/1/en/360px/obs-en-19-18.jpg?nolink&}}

Nabeta derey ixxishinkka istti Xoossaa gishshas de7ida. Istti maaretonta aggiko GODAY istta dhayssanayssa minththidi deraas yootides. Qasse Xoossa Mesihey yaanayssa GODAY hidota immidayssa deraa ersida.

**//Geeshsha maxaafa taarike1kawo 16-18; 2kawo 5; Erm 38.//  **

**20. Di7eteththinne Di7oteththafe simo**

{{https://api.unfoldingword.org/obs/jpg/1/en/360px/obs-en-20-01.jpg?nolink&}}

Isra7eele kawoteththaynne Yuhuda kawoteththay nam7ayka Xoossa bolla nagara ooththida. GODAY isttara Siina zuman gelda caaqo qaala laallida. GODAY istti maarettana malanne simmidi iza goynnana mala minththi yootanaas nabeta kiittides. Istti gidikko azazetokko gida.

{{https://api.unfoldingword.org/obs/jpg/1/en/360px/obs-en-20-02.jpg?nolink&}}

Hessa gishshas istta morketi istta dhayssana mala Xoossi azazidi nam7u kawoteththata qaxxaydes. Wolqamanne menxe iita dere Asoore kawoteththay Isra7eele kawoteththaa dhayssides. Go7iza miish ubbaa di7i ekkides; deraafe darza bagga dhayssides.

{{https://api.unfoldingword.org/obs/jpg/1/en/360px/obs-en-20-03.jpg?nolink&}}

Asooreti kaaleththizayta, dureta, hessaththoka hiillanchcha asta ubbaa shiishshidi Asoore efida. Hayqqonta attida keehi hiyeesa gidida Isra7eeleti xalla Isra7eele kawoteththan attida.

{{https://api.unfoldingword.org/obs/jpg/1/en/360px/obs-en-20-04.jpg?nolink&}}

Histtidi Asooreti Isra7eele kawoteththay de7ida biittin daana mala allaga biitta asta ehida. He allaga biitta asti laalettida katamata zaari keexxidi heen attida Isra7eletara bollotida. Allaga biitta astara bollotida Isra7eeleti Samaraaweta geetettida.

{{https://api.unfoldingword.org/obs/jpg/1/en/360px/obs-en-20-05.jpg?nolink&}}

Isra7eele kawoteththan diza asay GODAA ammanontanne izas azazetonta ixxida gishshas istti waani qaxxayetidaakko Yuhuda kawoteththan diza asay be7ides. Gidikkoka Yuhuda kawoteththan diza asay Kanaane xoossata gujjidi eeqa xoossata goynnida. GODAY istta seerana mala nabeta kiittides; istti gidikko siyookkon gida.

{{https://api.unfoldingword.org/obs/jpg/1/en/360px/obs-en-20-06.jpg?nolink&}}

Asooreti Isra7eele kawoteththa dhayssida 100 laythafe guye Yuhuda kawoteththa olana mala GODAY Babilooneta kiittides. Babilooney wolqama kawoteththata haariza kawo. Yuhuda kawoy Nabukadanaxoore osanchcha gidanaasinne laythan laythan daro miish ciigganaas qaala gelides.

{{https://api.unfoldingword.org/obs/jpg/1/en/360px/obs-en-20-07.jpg?nolink&}}

Gido attiin guththa wodeppe guye Yuhuda kawoy Babiloone bolla makkalides. Hessa gishshas Babilooneti simmi yiidi Yuhuda kawo olida. Yerusalaame katama oykkida፤ Xoossa keeththa laallida, Qasseka katamaynne Xoossa keeththa mazigabata ubbaa ekki efida.

{{https://api.unfoldingword.org/obs/jpg/1/en/360px/obs-en-20-08.jpg?nolink&}}

Yuhuda kawoy makkalida gishshas iza qaxxayanaas Nabukadanaxoore wottadarati Yuhuda kawo adde nayta iza sinththan wodhida; iza ayfeta toyssida. Hessafe guye Babiloone qasho keeththan hayqqana mala kawoza efida.

{{https://api.unfoldingword.org/obs/jpg/1/en/360px/obs-en-20-09.jpg?nolink&}}

Nabukadanaxooreynne iza olanchchati goyi aqana mala hiyeesata xalla heen aggidi Yuhuda kawoteththan diza deraa ubbaa di7i Babiloone efida. Xoossa derey hidotan immetida biittayo wolqan yeddana mala oosetida he wodey di7o layth geetettides.

{{https://api.unfoldingword.org/obs/jpg/1/en/360px/obs-en-20-10.jpg?nolink&}}

GODAY di7i efidi deraa istta nagara gishshas qaxxayikkoka isttanne isttas gelda hidota qaala balibeenna. Xoossi ba deraa naagishenne nabeta baggara haasayssishe dees. 70 layththafe guye hidota immetida biitta zaari simmana mala hidota qaala gelides.

{{https://api.unfoldingword.org/obs/jpg/1/en/360px/obs-en-20-11.jpg?nolink&}}

Laapun tammu layththafe guye Faarise kawoy Babiloone xoonides. Hessa gishshas Babiloone kawoteththasohon Faarise kawoteththi aadhdhides. Histtiin Isra7eeleti ha7i Ayhudeta geetettida; isttafe daroti bantta de7o layth ubbaan Babiloonen de7idayta. Keehi cimida amarida Ayhudati xalla Yuhuda biitta hassa7ida.

{{https://api.unfoldingword.org/obs/jpg/1/en/360px/obs-en-20-12.jpg?nolink&}}

Faarise kawoteththata kawoy mino; gido attiin ba oykkida deraas qadhettizaade. Qirosi Faarisetas kawotida guththa wodeppe guye Yuhuda simmanas koyza ay asikka Faarise aggidi Yuhuda simmana mala azazo immides. Xoossa keeththa zaari keexxana mala miishshe immi istta maaddides! Hessa gishshas di7on gam7ida 70 layththafe guye amarida Ayhudati Yuhudan diza Yerusaleme katama simmida.

{{https://api.unfoldingword.org/obs/jpg/1/en/360px/obs-en-20-13.jpg?nolink&}}

Asay Yerusaleeme gakkida wode Xoossa keeththaanne katamaa yuushon diza gimbe zaari gimbida. Hanno gakkanaas hara deretas h aaretikkoka simmidi hidota isttas immetida biittayn de7ishe Xoossa keeththan goynnida.

**//Geeshsha maxaafa taarike:2tho Kawo 17:24-25; 2tho Taari 36; Izi 1-10; Nahimiya 1-13. //  **

**21. GODAY Mesiheza hidota immides.**

{{https://api.unfoldingword.org/obs/jpg/1/en/360px/obs-en-21-01.jpg?nolink&}}

Buro koyrora GODAY Mesiheza kiittanaas halchchides. Mesiheza hidotay koyrora Addaamekkonne Hewaanikko yides. Shooshsha hu7e qoxxiza Hewaani zarey yeelettanayssa GODAY hidota qaala gelides. Hewaano baleththida shooshshay Xala7e. Hidotazi Mesihey mulera Xala7eza xoonana gizayssa.

{{https://api.unfoldingword.org/obs/jpg/1/en/360px/obs-en-21-02.jpg?nolink&}}

Iza baggara alame bolla diza derey ubbay anjjetanayssa Xoossi Abrahaames hidota qaala immides. Ha anjjoy sinththafe Mesihezi yishin polettana. Izi alame bolla diza dere baggati ubbay attana mala ooththana.

{{https://api.unfoldingword.org/obs/jpg/1/en/360px/obs-en-21-03.jpg?nolink&}}

GODAY Sinththafe Muse mala nabe denththanayssa Muses hidota qaala immides. Hessi gam7idi yaana Mesihezas immetida hidota.

{{https://api.unfoldingword.org/obs/jpg/1/en/360px/obs-en-21-04.jpg?nolink&}}

Iza zaretappe issoy Xoossa deraa bolla kawo gididi merinaas haaranayssa GODAY Dawites hidota qaala immides. Hessika Mesihezi Dawite zereththafe issaa gidana guussa.

{{https://api.unfoldingword.org/obs/jpg/1/en/360px/obs-en-21-05.jpg?nolink&}}

GODAY ooraththa caaqo qaala ooththanayssa nabe Ermaasa baggara hidota qaala immides. Ha caaqo qaalay Xoossi Siinan Isra7eele derara gelda caaqo qaala mala gidenna. Ooraththa caaqo qaalan Xoossi ba wogaa deraa woznan xaafana; derey hu7en hu7en Xoossa erana; izas dere gidana Xoossika istta nagara atto gaana. Mesihezi ooraththa caaqo qaala doommana.

{{https://api.unfoldingword.org/obs/jpg/1/en/360px/obs-en-21-06.jpg?nolink&}}

Qasseka GODAA nabeti, <<Mesihezi nabe, qeesenne kawo gidana>> gida. Nabey Xoossa qaala siyzanne zaaridi Xoossa qaala deraas awajjiza asa. GODAY kiittana hodota immida Mesihezi polo nabe gidana.

{{https://api.unfoldingword.org/obs/jpg/1/en/360px/obs-en-21-07.jpg?nolink&}}

Isra7eele qeeseti istta nagara gaason gakkiza qixaate qoodhe deraa gishshas Xoossas yarsho shiishshida. Qasseka qeeseti deraa gishshas GODAA woossida. Mesihezi gidikko polo yarsho ooththidi bana Xoossas shiishshiza polo qeeseta halaqa gidana.

{{https://api.unfoldingword.org/obs/jpg/1/en/360px/obs-en-21-08.jpg?nolink&}}

Kawoy kawoteththa haarizanne deraa bolla pirdiza asa. Mesihezi koyro ba aawa Dawite aratan uttana polo kawo gidana. Kumeththa alame mernaas haarana; ubba wode suureteththan pirdananne suure woga woththana.

{{https://api.unfoldingword.org/obs/jpg/1/en/360px/obs-en-21-09.jpg?nolink&}}

Xoossa nabeti Mesiheza gishshas daro miish kaayida. Nabe Milkiyaasi Mesihezi yaanappe sinththan gita nabey yaanayssa yooti woththides. Mesihezi issi geela7oyppe yeletanayssa nabe Isayaasi yooti woththides. Nabe Mikyaasi Mesihezi Beeteleeme kataman yeletanayssa yooti woththides.

{{https://api.unfoldingword.org/obs/jpg/1/en/360px/obs-en-21-10.jpg?nolink&}}

Nabe Isayaasi Mesihezi Galilan de7ana; wozinay meqqida asata minththeththana; di7ettidayta la7a kessananne qashetidaytas birsheteth awajjana. Qasseka nabezi Mesihey sakettidayta, tuleta, qooqeta, duudetanne wobbeta paththanayssa yooti woththides.

{{https://api.unfoldingword.org/obs/jpg/1/en/360px/obs-en-21-11.jpg?nolink&}}

Qasseka nabe Isayaasi Mesiheza gaasoy baynda ixoynne eqeteththi gakkanayssa yooti woththides. Hara nabeti qasse Mesiheza wodhidayti iza may7o bolla saama yegganayssanne izas laggezi iza kaadanayssa sinththati yooti woththida. Nabe Zakaraasi Mesiheza kaadida laaggazas heedzdzu tammu bira ciganayssa yooti woththides.

{{https://api.unfoldingword.org/obs/jpg/1/en/360px/obs-en-21-12.jpg?nolink&}}

Qasseka nabey Mesihey waani hayqanakko yooti woththides. Nabe Isayaasi asay Mesiheza bolla cuttanayssa, qilicanayssanne Shocanayssa yooti woththides. Ay moorokka izi ooththonta dishin istti iza caddana; izkka gita sakoninne waayen hayqana.

{{https://api.unfoldingword.org/obs/jpg/1/en/360px/obs-en-21-13.jpg?nolink&}}

Qasseka nabeti <<Mesihey nagsray baynda polo gidana>> gida. Hara asata nagaraa qixaate ekkanas izi hayqides. Iza qaxxayeteththas Xoossa giddoninne asa giddon saro ehana. Hessa gaason Mesiheza liiqiseththi Xoossa shena gidides.

{{https://api.unfoldingword.org/obs/jpg/1/en/360px/obs-en-21-14.jpg?nolink&}}

Mesihey hayqanayssanne GODAY iza hayqoppe denththanayssa nabeti sinththan yooti woththida. GODAY Mesiheza hayqoninne dendo baggara nagaranchchata ashshanaas halchchidayssa polidi ooraththa caaqo qaala doommana.

{{https://api.unfoldingword.org/obs/jpg/1/en/360px/obs-en-21-15.jpg?nolink&}}

Xoossi ba nabetas Mesiheza gishshas daro miish qoncisides; gido attiin Mesihezi he nabetappe issaade wodenka yibeenna. Haytanatafe wurseththa tinbitey yootetida 400 layththafe guyen iza barey gakkishin Xoossi Mesiheza alame bolla kiittana.

**//Geeshsha maxaafa taarike Medhe 3:15;12:1-3; zare 18:15; 2 same 7; Erma 31; Isi 59:16; Daane 7; Mili 4:5; Isi 7:14; Miki 5:2; Isi 9:1-7; 35:3-5; 61:53; Mazi 22:18; 35:19; 69:4; 41:9; Zaka 11:12-13; Isi 50:6; Mazi 16:10-11;//  **

22. Yohaanisa** yeeleteththi**

{{https://api.unfoldingword.org/obs/jpg/1/en/360px/obs-en-22-01.jpg?nolink&}}

Koyrottidi GODAY kiitanchchata baggaranne nabeta baggara ba deraas yootides. Gido attiin isttas izi yootonta 400 layththati adhdhida. Tooronta dishe issi kiitanchchay Zekaarasa geetettiza cima qeesezakko Xoossa matappe kiita ekki yides. Zekarasinne iza machcho Elisabeexa GODAAS yayyiza asa. Gido attiin iza naa yeelanaas dandayukku.

{{https://api.unfoldingword.org/obs/jpg/1/en/360px/obs-en-22-02.jpg?nolink&}}

Kiitanchchazi Zekaraasas, <<Ne machcha attuma naa yeelana. Neni Yohaanisa ga xeygana; izi Xillo Ayanan kumana; deraa Mesihezas giigisana>> gides. Zekaraas zaaridi, <<Taninne ta machcha nayta yelanaappe cimidos! Hayssi hananayssa ta wosta eranee?>> gides.

{{https://api.unfoldingword.org/obs/jpg/1/en/360px/obs-en-22-03.jpg?nolink&}}

Kiitanchchazi Zekaraasas zaardi <<Hayssa mishiraachcho qaala ta intes ehana mala GODAY tana kiittides. Ne tana ammanibeenna gishshas naazi yelettana gakkanaas duude gida>> gides. Heerakka Zekaraasi duude gidides. Hessafe guye kiitanchchay Zekaraasappe shaakettides. Zekaraasi so simmin iza machcha qanththatadus.

{{https://api.unfoldingword.org/obs/jpg/1/en/360px/obs-en-22-04.jpg?nolink&}}

Elsabeexa shaarin usupun agina gidishin kase kiitanchchazi iza tooronta dishin Maaramo geetettiza Elsabeexi dabboys qoncides. Iza geela7o gidida gishshas Yooseefo gelanaas giigetta uttadus. Kiitanchchazi, <<Neni shaarana attuma naakka yelana. Iza sunththa Yesusa ga sunththana. Izikka Ubbaafe Wolqama GODAA naa geetettana; izi mernaas haarizade>> gides.

{{https://api.unfoldingword.org/obs/jpg/1/en/360px/obs-en-22-05.jpg?nolink&}}

Maarama, <<Tani geela7o gidida gishshas hayssi waani hananee?>> gaada oychchadus. Kiitanchchay izis, <<Xillo Ayyanay nekko yaana; Ubbaafe Wolqama GODAA wolqay ne bolla shempana. Hessa gishshas naazi Geeshsha Xoossa naa gidana>> gi qoncisides. Maarama ammanada kiitanchchay gidayssa ekkadus.

{{https://api.unfoldingword.org/obs/jpg/1/en/360px/obs-en-22-06.jpg?nolink&}}

Kiitanchchay yootidaappe guye heerakka baada Elsabeexo be7adus. Elsabeexa Maarami sarokka siyda mala Elsabeexi naazi izi ulo giddon guppides. Maccassatti Xoossi isttas ooththidayssan issife ufayettida. Maarama heedzdzu agina keena Elsabeexo be7idaappe guye baso simmadus.

{{https://api.unfoldingword.org/obs/jpg/1/en/360px/obs-en-22-07.jpg?nolink&}}

Elsabeexa adde naa yelidaappe guye Zakaraasinne Elsabeexira kiitanchchay yootida mala Yohaanisa gi sunththida. He bare GODAY Yohaanisi zaari haasayana mala ooththides. Zakaraasi, <<Deraa qoppida gishshas GODAY galatetto! Nekka ta naazi bantta nagaras maaroteth wosti demmanaakko deraas yootiza Ubbaafe Wolqama GODAA nabe geetettena!>> gides.

**//Geeshsha maxaafa taarike Luqa 1//  **

**23. Yesusa yeleteth**

{{https://api.unfoldingword.org/obs/jpg/1/en/360px/obs-en-23-01.jpg?nolink&}}

Maarama Yooseefo geetettiza geeshsha asas giigetta uttadus. Izira giigetti uttida Yooseefoy Maarama shaaroyssa siyda mala naazi iza naa gidotayssa erides. Maaramo Yeellachchanas koybeenna. Hessa gishshas co7u giidi anjjana qoppides. Izi hessa ooththanaafe sinththan kiittanchchazi yiidi izas agumon yootides.

{{https://api.unfoldingword.org/obs/jpg/1/en/360px/obs-en-23-02.jpg?nolink&}}

Kiitanchchazi, <<Yooseefo Maaramo nees machcho histtada ekkanaas yayyofa; izi giddon diza yidhay Xillo Ayyanappeko. Iza adde naa yelana; izas sunththa Yesusa ga sunththa. (Izas birsheththay, <GODAY ashshees> guussa); gaasoy deraa istta nagarappe ashshana>> gides.

{{https://api.unfoldingword.org/obs/jpg/1/en/360px/obs-en-23-03.jpg?nolink&}}

Hessa gishshas Yooseefoy Maaramo baas machcho histti ekkidi baso efides. Gido attiin iza baada yelanaashe gakkanaas izira ichchibeenna.

{{https://api.unfoldingword.org/obs/jpg/1/en/360px/obs-en-23-04.jpg?nolink&}}

Maaramis yelo wodey gaከkida mala Orooma kawoy ubba asikka paydetanaas kase ba mayzati de7ida katama baana mala awjja kessides. Yooseefinne Maarama bantti diza katama Naaziretteppe adussa oge hamuttidi Beetelheeme bida. Istti hee biday kase istta mayza Dawiti Beetelheeme kataman yelettida gishshassa.

{{https://api.unfoldingword.org/obs/jpg/1/en/360px/obs-en-23-05.jpg?nolink&}}

Istti Beetelheeme gakkishin isttas shempizasoy beettibeenna. Histtiin istti demmana danda7iday mehey aqiza kifle daaro xalla. Yidhazi yelettin ishisana hiixay baynda gishshas aayiya meheti miza gabate giddon ishisadus. Izas sunththa <<Yesusa>> gi sunththida.

{{https://api.unfoldingword.org/obs/jpg/1/en/360px/obs-en-23-06.jpg?nolink&}}

He gallassa omars he heeran diza denban bantta wudeta naagiza amarida henththanchchati deettes. Istti tooronta dishin xolqiza kiitanchchay isttas qoncides. Isttika yayyida. Kiitanchchazi, <<Babofte! Inttes Mishirachcho qaalay taas dees; Mesihezi, Goday Beetelheemen Yelettides!>> gides.

{{https://api.unfoldingword.org/obs/jpg/1/en/360px/obs-en-23-07.jpg?nolink&}}

Zaardikka, <<Biidi yidhaa koyte; carqan xaaxettidi meheti miza gabate giddon ichchidayssa intte demmana>> gides. Istti tooronta dishin saloti kiitanchchatan kumida. Histtin Xoossaa galatishe, <<Boonchchoy bolla salon GODAAS gido; saroynne lo7o sheney biittan asa naas gido!>> gida.

{{https://api.unfoldingword.org/obs/jpg/1/en/360px/obs-en-23-08.jpg?nolink&}}

Meheta heemmizayti Yesusi dizaso eeson bi gakkidi kiitanchchay isttas gida mala meheti miza gabate giddon ichchi dizayssa be7ida. Keehi ufayetida. Maaramakka keeha ufayettadus. Henththanchchati bantti siydayssasinne be7idayssas Xoossaa galatishe bantta dorsati dizaso guye simmida.

{{https://api.unfoldingword.org/obs/jpg/1/en/360px/obs-en-23-09.jpg?nolink&}}

Guuththa wodeppe guye arshey mokkiza baggara haakko dereppe eranchchati salo bolla kase be7i eronta dumma qomo xoolnte be7ida. Ayhudatas ooraththa kawoy yeletidayssa bessizayssa akeekida. Hessa gishshas he kawoza be7anaas keehi addussa oge hamuttida. Beetelheeme yiidi Yesusinne izaso asati de7iza keeththaa demmida.

{{https://api.unfoldingword.org/obs/jpg/1/en/360px/obs-en-23-10.jpg?nolink&}}

Aadho eranchchati Yesusa iza aayeyra be7ida wode gufannidi goynnida. Yesusas al7o imotata immida. Hessafe guye bantta dere simmida.

**//Geeshsha maxaafa taarike; Mate 1; Luqa 2//  **

**24. Yohaanisi Yesusa Meecides**

{{https://api.unfoldingword.org/obs/jpg/1/en/360px/obs-en-24-01.jpg?nolink&}}

Zakaraasenne Elsabeexi naa Yohaanisi diccidi nabe gidides. Bazzo biittan de7ides. Bazzo eessinne boole mides. Gaamela iskefe oosetida may7o may7ides.

{{https://api.unfoldingword.org/obs/jpg/1/en/360px/obs-en-24-02.jpg?nolink&}}

Daro derey Yohaanisa siyanaas bazzo biitta yides. Izikka isttas, <<Xoossa kawoteththi matadus; maaretite!>> gishe sabbakides.

{{https://api.unfoldingword.org/obs/jpg/1/en/360px/obs-en-24-03.jpg?nolink&}}

Asay Yohaanisa kiita siyda mala daroti bantta nagara paaxida; histtin Yohaanisi istta xammaqides. Haymanote kaaleththizaytappe daroti Yohaanisa kushen xammaqettanaas yida. Gido attiin maaretibeetennanne bantta nagara paaxibeettenna.

{{https://api.unfoldingword.org/obs/jpg/1/en/360px/obs-en-24-04.jpg?nolink&}}

Yohaanisi haymanote kaaleththizaytas, <<Intteno marzera diza shooshatoo! Maaretidi intte ooso laammite. Lo7o ayfe ayfonta miththi ubbay qanxettidi taman olettees>> gides. Nabeti, <<Beyite! Ne oge giigisana kiitanchcha ta ne sinththara yeddana> gidayssa Yohaanisi polides.

{{https://api.unfoldingword.org/obs/jpg/1/en/360px/obs-en-24-05.jpg?nolink&}}

Issi issi Ayhudati Yohaanisi Mesihekkon oychchida. Yohaanisi isttas፣ <<Tani Mesiheza gidike; gido attiin taappe guyera yiza asi dees. Ta izas caamma wodoro birshshanaas dandayonta gita asa>> gi zaarides.

{{https://api.unfoldingword.org/obs/jpg/1/en/360px/obs-en-24-06.jpg?nolink&}}

Wonteththa gallas Yesusi Yohaanisa kushen xammaqettanaas yides. Yohaanisi iza be7ida mala, <<Be7ite! Hekko; alame nagara diggana Xoossa dorsa>> gides.

{{https://api.unfoldingword.org/obs/jpg/1/en/360px/obs-en-24-07.jpg?nolink&}}

Yohaanisi Yesusa, <<Tani nena xammaqanaas bessabeeke. Hessa gishshas neni tana xammaqa>> gides. Yesusi gidikko, <<Oosetanaas bessiza suure yo7o gidida gishshas neni tana xammaqanaas bessees>> gides. Hessa gishshas Yesusi nagara ooththontayssa gidikkoka Yohaanisi iza xammaqides.

{{https://api.unfoldingword.org/obs/jpg/1/en/360px/obs-en-24-08.jpg?nolink&}}

Yesusi xammaqetti haaththaafe ke7ida mala Xoossa Ayyanay haraphphe leemison qoncidi iza bolla uttides. He wode Xoossa cengursi, <<Neni ta dosiza naaza; nenan tani keeha ufayetadis>> gi yootides.

{{https://api.unfoldingword.org/obs/jpg/1/en/360px/obs-en-24-09.jpg?nolink&}}

GODAY Yohaanisas, <<Xillo Ayyanay wodhdhidi ne xammaqizayssa bolla shempana. He addezi Xoossa naa>> gi yooti woththides. Issi Xoossi xalla dees. Yohaanisi gidikko Yesusa xammaqiza wode Xoossa aaway haasayshin siydes; Xoossa na7a be7ides; izikka Yesusa. Qasseka Xillo Ayyana be7ides.

**//Geeshsha maxaafa taarike; Mate 3; Mar 1:9-11; Luqa 3:1-23//  **

**25.Xala7ey Yesusa Paaccida paace.**

{{https://api.unfoldingword.org/obs/jpg/1/en/360px/obs-en-25-01.jpg?nolink&}}

Yesusi xammaqettidaappe guye heerakka Xillo Ayyanay bazzo biitta efides; heen oydu tammu gallassinne oydu tammu omarsi xoomides. Hessafe guye Xala7ey Yesusakko yiidi izi nagara ooththana mala paaccides.

{{https://api.unfoldingword.org/obs/jpg/1/en/360px/obs-en-25-02.jpg?nolink&}}

Xala7ey, <<Ane ne Xoossa naa gidikko maana mala hayta shuchchata kath kessa>> giidi Yesusa paaccides.

{{https://api.unfoldingword.org/obs/jpg/1/en/360px/obs-en-25-03.jpg?nolink&}}

Yesusi izas zaaridi, <<Kase Xoossa qaalan, <Asi daana mala kath xalla koshshenna gido attiin GODAY yootiza ubba qaalay koshshees> geetetti xaafettides!>> gides.

{{https://api.unfoldingword.org/obs/jpg/1/en/360px/obs-en-25-04.jpg?nolink&}}

Hessafe guye Xala7ey Yesusa Xoossa keeththa kaara efidi, <<Ane neni Xoossa naa gidikko duge kunda; gaasoy qaalan, <Shuchchi ne tohota dhuphonta mala Xoossi ba kiitanchcha nees azazana> geetetti xaafettides>> gides.

{{https://api.unfoldingword.org/obs/jpg/1/en/360px/obs-en-25-05.jpg?nolink&}}

Gido attiin Yesusi Xoossa qaalappe ekkidi Xala7es, <<Xoossa qaalan, <Godaa ne Xoossaa paaccofa> giidi ba deraa azazees>> giidi zaarides.

{{https://api.unfoldingword.org/obs/jpg/1/en/360px/obs-en-25-06.jpg?nolink&}}

Hessafe guye Xala7ey alame kawoteththatanne istta boonchcho ubbaa bessidi, <<Ne gufannada taas goynniko ta haytanta ubbaa nees immana>> gides.

{{https://api.unfoldingword.org/obs/jpg/1/en/360px/obs-en-25-07.jpg?nolink&}}

Hessafe guye Xala7ey alame kawoteththatanne istta boonchcho ubbaa bessidi, <<Ne gufannada taas goynniko ta haytanta ubbaa nees immana>> gides.

{{https://api.unfoldingword.org/obs/jpg/1/en/360px/obs-en-25-08.jpg?nolink&}}

Yesusi Xala7e paacezan xoonetibeenna; hessa gishshas Xala7ey guuththa wodes aggidi bides. Hessafe guye Kiitanchchati yiidi Yesusa hagazida.

**//Geeshsha Maxaafata taarike; Mate 4:1-11; Mar 1:12-13; Luqa4:1-13.//  **

**26. Yesusi Hagazo Doommides**

{{https://api.unfoldingword.org/obs/jpg/1/en/360px/obs-en-26-01.jpg?nolink&}}

Yesusi Xala7e paaceza xoonidaappe guyen Xillo Ayyana wolqan ba de7ida Galila aworajja simmides. Yesusi issisoppe haraso yuuyi yuuyi tamarsides. Ubbaa asay iza gishshas lo7o miish haasayees.

{{https://api.unfoldingword.org/obs/jpg/1/en/360px/obs-en-26-02.jpg?nolink&}}

Yesusi Yelagateththan de7ida Naazirete katama simmides. Sambata gallas goynnizaso bides. Izi nabbabana mala nabe Isayaasa Xaaththa Maxaafa immida. Yesusi Xaaththa Maxaafaa doyidi izappe baggaa asaas nabbabides.

{{https://api.unfoldingword.org/obs/jpg/1/en/360px/obs-en-26-03.jpg?nolink&}}

Yesusi, <<Manqotas mishiraachcho, di7ettidaytas la7a kes; qooqetas xeelo; qashshettidaytas birshsheteth yootana mala Xoossi ba Ayyana taas immides. Hanna dosettida Godaa layththa>> gi nabbabides.

{{https://api.unfoldingword.org/obs/jpg/1/en/360px/obs-en-26-04.jpg?nolink&}}

Hessafe guye Yesusi uttides. Ubbatikka matan iza be7ida. Ha7i izi Xoossa qaalappe nabbabidayssi Mesiheza bessiza kifle. Yesusi, <<Hayssi ta inttes nabbabida qaalay ha7i poleteththa bolla dees>> gides. Asay ubbay malalettidi, <<Hayssi Yooseefo naaza gidenee?>> gida.

{{https://api.unfoldingword.org/obs/jpg/1/en/360px/obs-en-26-05.jpg?nolink&}}

Hisittin Yesusi, <<Nabey ba deren boonchchetontayssi tuma; nabe Eelaasa wode Isra7eele biittan daro am7eti deettes. Gido attiin heedzdzu layththinne baggan iray bukkonta aggida wodetan GODAY Eelaasa hara deren attiin Isra7eele biittan de7iza am7o maadanaas kititibeenna>> gides.

{{https://api.unfoldingword.org/obs/jpg/1/en/360px/obs-en-26-06.jpg?nolink&}}

Qasseka Yesusi haasaya gujjidi, <<Nabe Elsa7e woden Isra7eele deren galiba hargey oykkida daro asati deettes. Gido attiin Elsa7ey isttafe issaaka paththibeenna. Isra7eeletas morke gidida olanchchata gadawa Ni7imaane xalla paththides>> gides. Yesusi yootizayssa sizayti Ayhudata gidida gishshas izi haasayzayssa siyda mala iza bolla yiillotida.

{{https://api.unfoldingword.org/obs/jpg/1/en/360px/obs-en-26-07.jpg?nolink&}}

Naazirete katama asay Goynnizasoppe Yesusa Aafora sugi yeddi wodhanaas zuma hu7e goochchi efida. Gido attiin Yesusi asa giddora kanththidi Naazirete katama bides.

{{https://api.unfoldingword.org/obs/jpg/1/en/360px/obs-en-26-08.jpg?nolink&}}

Hessafe guye Yesusi Galila awurajja ubbaan yuuydes; daro asi izakko yides. Xeelanaas, hamutanaas, siyanaas woykko haasayanaas dandayontayta gujjin sakettidayta woykko asateththay qohettida darota izakko ehida.

{{https://api.unfoldingword.org/obs/jpg/1/en/360px/obs-en-26-09.jpg?nolink&}}

Daydanththi oykkida daro asata Yesusakko ehida. Yesusa azazon daydanththati asata yeddi kezida. Daro wode, <<Neni Xoossa naa!>> gishe waassida. Derey malalettidi Xoossaa goynnida.

{{https://api.unfoldingword.org/obs/jpg/1/en/360px/obs-en-26-10.jpg?nolink&}}

Hessafe guye Yesusi bana kaalliza tamaare tammanne na7ata doorides. He Hawareti Yesusara issfe de7ishe izappe tamarida.

**//Geeshsha Maxaafata taarike; Mate 4:12-25; Mar 1:14-15;35-39; 3:13-21; Luqa 4:14-30; 38-44.//  **

**27. Lo7o Samaraaweza taarike**

{{https://api.unfoldingword.org/obs/jpg/1/en/360px/obs-en-27-01.jpg?nolink&}}

Issi gallas issi woga eranchcha gidida Ayhude dere asi Yesusakko iza paaccanaas yiidi, <<Astamaaree! Merna de7o demmanaas ay ooththoo?>> gides. Yesusi, <<Xoossa wogan xaafetidayssi aazee? gi oychchides.

{{https://api.unfoldingword.org/obs/jpg/1/en/360px/obs-en-27-02.jpg?nolink&}}

Woga eranchchazi Xoossa wogan, <<Godaa ne xoossaa kumeththa woznan, kumeththa shempon, kumeththa wolqan, kumeththa qofan dosa. Ne laggeza nena siiqiza mala siiqa> gees>> giidi zaarides. Yesusi, <<Likke gadasa! Hessa ooththa; neni de7on daana>> gides.

{{https://api.unfoldingword.org/obs/jpg/1/en/360px/obs-en-27-03.jpg?nolink&}}

Gido attiin woga eranchchazi ba geeshshateththaa qoncisanaas koydi, <<Ta laggey oonee?>> gi oychchides.

{{https://api.unfoldingword.org/obs/jpg/1/en/360px/obs-en-27-04.jpg?nolink&}}

Yesusi issi taarike woga eranchchazas denththidi, <<Yerusalaameppe Iyarkko biza issi Ayhude dere asi dees.

{{https://api.unfoldingword.org/obs/jpg/1/en/360px/obs-en-27-05.jpg?nolink&}}

<<Addezi buussa bolla dishin pangati iza oykkida. Izas diza miish ubbaa bonqidi izi hayqqana gakkanaas bukkidi yeggi aggi bida.

{{https://api.unfoldingword.org/obs/jpg/1/en/360px/obs-en-27-06.jpg?nolink&}}

<<Hessafe guye heerakka issi Ayhude qeesey he ogera kanththi bides. Hayssi haymanote kaaleththizayssi bonqettidanne bukettida addeza be7ida wode ogezappe issi bagga oykkidi bides. Maado koyshe dizayssa wudu gonta ba oge bides.

{{https://api.unfoldingword.org/obs/jpg/1/en/360px/obs-en-27-07.jpg?nolink&}}

Hessafe guye gam7onta issi Lewe qommo asi yides. (Leweti Xoossa keeththan qeeseta maaddiza Ayhuda asata.) Lewezikka ogezas hara bagga oykkidi bonqettidanne bukettida addeza wudu gonta kanththi bides.

{{https://api.unfoldingword.org/obs/jpg/1/en/360px/obs-en-27-08.jpg?nolink&}}

He ogezara hara Samaariya dere asi yides. (Samaaraweti hara dere asatara bolotida Ayhuda zereththata. Samaarawetinne Ayhudati bantta giddon ooyettizayta.) Gido attiin Samaarawezi Ayhudeza beyda wode izas keehi qadhettides. Hessa gishshas iza boonchchidi iza madunth qachchides.

{{https://api.unfoldingword.org/obs/jpg/1/en/360px/obs-en-27-09.jpg?nolink&}}

<<Hessafe guye Samaarawezi addeza denththidi ba hare togisidi imaththi aqizaso efidi heen boonchchides.

{{https://api.unfoldingword.org/obs/jpg/1/en/360px/obs-en-27-10.jpg?nolink&}}

<<Wonteththa gallas ba oge buus koshshiza gishshas imaththi shempizasos aawatiza addezas amarida miish immidi, <Iza boonchcha; hayssafe nena hara miish kesiszaa gidikko ta simmashe nees ciggana> gides>> gi yootides.

{{https://api.unfoldingword.org/obs/jpg/1/en/360px/obs-en-27-11.jpg?nolink&}}

Hessafe guye Yesusi woga eranchchazas <<Ay qappay? Bonqettidayssasinne bukettidayssas ha heedzdzatappe laggey oonee?>> gi oychchides. Izikka, <<Izas qadhettidayssa>> gi zaarides. Yesusi, <<Nenikka baada hessaththo ooththa>> gi yootides.

**//Geeshsha Maxaafata taarike; Luqa 10:25-37.//  **

**28. Dure naateththaza**

{{https://api.unfoldingword.org/obs/jpg/1/en/360px/obs-en-28-01.jpg?nolink&}}

Issi gallas issi naateththi dayssi Yesusakko yiidi, <<Kiya astamaaree! Merna de7o laattanaas ay ooththoo?>> gi oychchides. Yesusi, <<Ays tana, <Kiya> gay? Kiya issoy xalla dees; izikka Xoossaa. Gido attiin neni merna de7oy daana mala koykko Xoossa wogaas azazeta>> gides.

{{https://api.unfoldingword.org/obs/jpg/1/en/360px/obs-en-28-02.jpg?nolink&}}

Naateththazi, <<Awuyta azazetoo?>> gi oychchides. Yesusi izas zaardi, <<Wodhoppa; laymatoppa; kaysotoppa; wordotoppa; ne aawanne ne aayo boonchcha; ne laggezakka nena mala dosa>> gi zaarides.

{{https://api.unfoldingword.org/obs/jpg/1/en/360px/obs-en-28-03.jpg?nolink&}}

Gido attiin naateththazi yelagateththafe doommada ha wogata ubbaa poladis. Ta mernaas de7anaas hara ay ooththanaas bessizee?>> gides. Yesusi be7idi dosides.

{{https://api.unfoldingword.org/obs/jpg/1/en/360px/obs-en-28-04.jpg?nolink&}}

Yesusi, <<Geesh gidana koykko, nees diza aqota ubbaa bayzada miishshaa manqotas imma. Salon neni mazgabe demmana. Hessafe guye yaada tana kaalla>> gi zaarides.

{{https://api.unfoldingword.org/obs/jpg/1/en/360px/obs-en-28-05.jpg?nolink&}}

Yesusi haasaydayssa siyda mala Naateththazi keehi dure gidida gishshas baas diza miish ubbaa immanaas koyonta gishshas daro ceecides. Yesusaakofe ba sinththi guye zaardi bides.

{{https://api.unfoldingword.org/obs/jpg/1/en/360px/obs-en-28-06.jpg?nolink&}}

He wode Yesusi ba tamaareta, <<Duretas Xoossa kawoteth geloy keehi meto! Ee; durey Xoossa kawoteth gelanaappe gaamellay narfe lukora kanththanaysi kawushsha>> gides.

{{https://api.unfoldingword.org/obs/jpg/1/en/360px/obs-en-28-07.jpg?nolink&}}

Yesusa tamaareti izi gidayssa siyda wode dagammidi, <<Histtiin ooni attana dandayzee?>> gida.

{{https://api.unfoldingword.org/obs/jpg/1/en/360px/obs-en-28-08.jpg?nolink&}}

Yesusi ba tamaareta be7idi, <<Hayssi asa matan hanenna; Xoossa matan gidikko ubbay danda7ettees.>> gides.

{{https://api.unfoldingword.org/obs/jpg/1/en/360px/obs-en-28-09.jpg?nolink&}}

Phexiroosi Yesusa, <<Nuni ubbaa aggidi nena kaallidos. Histtiin nu gatey aazee?>> gi oychchides.

{{https://api.unfoldingword.org/obs/jpg/1/en/360px/obs-en-28-10.jpg?nolink&}}

Yesusi izas, <<Ta gishshas keeththata, ishshata, michcheta, aawa, aayo woykko ba aqota aggida ubbay sa7an xeetu kushe ekkana; merna de7o laattana. Gido attiin sinththatidayti daroti guye attana; guyetidayti daroti sinththatana>> zaarides.

**//Geeshsha Maxaafata taarike; Mate 19:16-30; Mar 10:17-31; Luqa 18:18-30.//  **

**29. Maaro demmonta ashkara taarike**

{{https://api.unfoldingword.org/obs/jpg/1/en/360px/obs-en-29-01.jpg?nolink&}}

Issi gallassi Phexiroosi Yesusa, <<Astamaaree! Ta ishay tana qohikko aappunto maaroo? Laappunto gakkanaas maaroo?>> gi oychchides. Yesusi zaardi, <<Laappunto xalla deenna; laappun tammuto laappuna attiin>> gides. Yesusi hessa giday ubbato atto gaanaas bessizayssa yootees. Hessafe guye Yesusi hara taarike yootides.

{{https://api.unfoldingword.org/obs/jpg/1/en/360px/obs-en-29-02.jpg?nolink&}}

Yesusi, <<Xoossa kawoteththi ba aylleta muranaas koyda kawo misatawus. Aylletappe issoy 10,000 mekilte gidiza gita acoy iza bolla dees>> gides.

{{https://api.unfoldingword.org/obs/jpg/1/en/360px/obs-en-29-03.jpg?nolink&}}

Ayllezi acoza qanxxaanaas dandayonta aggida gishshas kawozi, <<Acoza qanxxana mala ha addezanne izaso asaa bayzite>> gides.

{{https://api.unfoldingword.org/obs/jpg/1/en/360px/obs-en-29-04.jpg?nolink&}}

<<Ayllezi Yesusa sinththan gulbatidi, <Nees huu guththa wode tana xeellaashsha; ta bolla diza aco ubbaa ta nees qanxxana> gides. Kawozi Ayllezas qadhettidi iza bolla diza acoza ubbaa denththidi izi baana mala yeddides.

{{https://api.unfoldingword.org/obs/jpg/1/en/360px/obs-en-29-05.jpg?nolink&}}

Gido attiin Ayllezi kawoza matappe kezida mala oyddu agina damoza gidiza acoy izaade bolla diza ba lagetappe issaa demmides. Kawaa Ayllezi ba laggeza oykkidi <Ta acoza qanxxa> gides.

{{https://api.unfoldingword.org/obs/jpg/1/en/360px/obs-en-29-06.jpg?nolink&}}

<<Laggezi iza sinththan gulbattidi, <Nees huu guththa wode tana xeellaasha; ta bolla diza aco ubbaa ta nees qanxxana> gides. Gido attiin he Ayllezi ba laggezi acoza qanxi wursanaashe gakkanaas woyne keeth yeggides.

{{https://api.unfoldingword.org/obs/jpg/1/en/360px/obs-en-29-07.jpg?nolink&}}

<<Hara Aylleti hanotaa be7idi keehi shirotida. Kawozaakko biidi hanoza ubbaa izas yootida.>>

{{https://api.unfoldingword.org/obs/jpg/1/en/360px/obs-en-29-08.jpg?nolink&}}

<<Kawozi ba Aylleza xeygidi, <Hysso iita Ayllezoo! Ne tana woossin ne acoza denththadis. Nekka hessaththo ooththanaas bessees> gides. Kawozi keehi hanqettidi acoza qanxi wursanaashe gakkanaas ha iita aylleza woyne keeth yeggides>> gides.

{{https://api.unfoldingword.org/obs/jpg/1/en/360px/obs-en-29-09.jpg?nolink&}}

Hessafe guye Yesusi, <<Intefe issoy issoy ba ishas atto gonta ixxiko, Salon diza ta aawaykka intte bolla hessaththo ooththana>> gides.

**//Geeshsha Maxaafata taarike; Mate 18:21-35.//  **

**30. Yesusi ichchashu shi asa mizides**

{{https://api.unfoldingword.org/obs/jpg/1/en/360px/obs-en-30-01.jpg?nolink&}}

Yesusi daro dumma dumma gutatan bidi sabbakana malanne tamarsana mala Hawareta kiitides. Istti Yesusi dizaso simmidappe guye bantti ooththidayssa izas yootida. Hessafe guye Yesusi abbafe findi wocamay baynda woppaso issife biidi heen shempana mala yootides.

{{https://api.unfoldingword.org/obs/jpg/1/en/360px/obs-en-30-02.jpg?nolink&}}

Gido attiin wogolon Yesusinne iza tamaareti bishin daro asati be7ida. Ha asati isttafe sinththatanas abba matara woxida. Hessa gishshas Yesusinne iza tamaaretibabba pini kanththiza wode keha daro asati isttafe sinththati pindi heen istta nagetes.

{{https://api.unfoldingword.org/obs/jpg/1/en/360px/obs-en-30-03.jpg?nolink&}}

Asay maccassatinne nayti qodetonta addeti xalla 5000 bolla. Yesusi deras keha qadhettides.Yesusas ha asati henththanchchay baynda dorsata mala. Hessa gishshas istta tamarsidi istta giddon diza harganchchata paththides.

{{https://api.unfoldingword.org/obs/jpg/1/en/360px/obs-en-30-04.jpg?nolink&}}

He gallassa omarsi iza tamaareti; <<Gadey qamida gishshas heeran katamati deettenna. Istti banttas maana miishshi shaman mala deraa moyza>> gi yootida.

{{https://api.unfoldingword.org/obs/jpg/1/en/360px/obs-en-30-05.jpg?nolink&}}

Gido attiin Yesusi ba tamaareta; <<Istti maana miishshi intte isttas immite!>> gides. Isttika; <<Hayssaththo oosoy waani dandayetanee? Nuus dizay ichashshu soolonne nam7u mole xalla>> gidi zaarida.

{{https://api.unfoldingword.org/obs/jpg/1/en/360px/obs-en-30-06.jpg?nolink&}}

Ichashshu tamu ichashshu tamu gididi mata bolla uttana mala asas yootana mala Yesusi ba tamaaretas yootides.

{{https://api.unfoldingword.org/obs/jpg/1/en/360px/obs-en-30-07.jpg?nolink&}}

Hessafe guye Yesusiichashshu soollonne nam7u mole oykidi salo xeelides. Kaththa gishshas Xoossaa galatides.

{{https://api.unfoldingword.org/obs/jpg/1/en/360px/obs-en-30-08.jpg?nolink&}}

Histtidi Yesusi soollozanne moleza shaakides. Asaas immana mala ba tamaaretas immides. Iza tamaareti kaththa gaseththishen muleka wuronta ixides! Asay ubbay miidi kalides.

{{https://api.unfoldingword.org/obs/jpg/1/en/360px/obs-en-30-09.jpg?nolink&}}

Hessafe guye iza tamaareti attida kaththa shisho oykida; izikka tamanee nam7u leemate kumeththi gidides! Kaththay ubbay shiqiday ichashshu soollofenne nam7u moleppe.

**//Geeshsha Maxaafata taarike; Mate14:13-21; Mar 6:31-44; Luqa 9:10-17; Yoha 6:5-15.//  **

**31. Yesusi haaththa bolla hamuttides**

{{https://api.unfoldingword.org/obs/jpg/1/en/360px/obs-en-31-01.jpg?nolink&}}

Hessafe guye Yesusi dera moyzishe wogolo giddo geldi wadhishshe abba pinth pinana mala ba tamaaretas yootides. Yesusi deraa moyzidappe guye woosanas zuma kaari kezides. Heen Yesusi barka de7ishe giddy giddoththi gaakanas woosides.

{{https://api.unfoldingword.org/obs/jpg/1/en/360px/obs-en-31-02.jpg?nolink&}}

Hessa wode iza tamaareti bantta wogolo laago bolla deetes. Leela giddothi gakishin abbas giddo addax all gakida. Wolqama carkoy istta boola dendida gishshas meto be7idi laagetes.

{{https://api.unfoldingword.org/obs/jpg/1/en/360px/obs-en-31-03.jpg?nolink&}}

He wode Yesusi woosa gigdi ba tamaaretakko bides. Haaththa bolla hamutishe abba shakidiwogoloykko bides!

{{https://api.unfoldingword.org/obs/jpg/1/en/360px/obs-en-31-04.jpg?nolink&}}

Iza tamaareti Yesusa be7ida wode moytile be7ida misatiin keha yayida; Yesusi istti yayidayssa erida gishshas istta xeygidi; <<yayofte! Tana!>> gides.

{{https://api.unfoldingword.org/obs/jpg/1/en/360px/obs-en-31-05.jpg?nolink&}}

He wode Phexiroosi Yesusa; <<Astamaaree! Nena gidikko haaththa bollara ta neekko bana mala azaza>> gides. Yesusi Phexiroosa <<Haaya!>> gides.

{{https://api.unfoldingword.org/obs/jpg/1/en/360px/obs-en-31-06.jpg?nolink&}}

Histtiin Phexiroosi wogolozappe ke7idi haaththa bollara Yesusakko hamththi doommides. Gido attiin guththaso bidappe guye ba ayfeta Yesusappe denththidi abba danbalanne wolqama carko girsi siyeththi doommides.

{{https://api.unfoldingword.org/obs/jpg/1/en/360px/obs-en-31-07.jpg?nolink&}}

He wode Phexiroosi yayida gishshas haaththan mitetteththi oykides. Histtidi; <<Astamaare! Tana ashsha!>> gi waasides. Yesusi heeraka ba kushshe yedidi iza oykides. Hessafe guye Phexiroosa; <<Haysso ammanoy paacidaysso; ays ne sidhadii?>> gides.

{{https://api.unfoldingword.org/obs/jpg/1/en/360px/obs-en-31-08.jpg?nolink&}}

Phexiroosinne Yesusi wogolozan gelida wode caarkozi agidi wopu gides. Histtiin iza tamaareti malalettidi; <<Tumu neni Xoossa naa>> gidi Yesusas goynida.

**//Geeshsha Maxaafata taarike; Mate14:22-23; Mar 6:45-52; Yoha 6:16-21.//  **

**32. Yesusi tuna ayyanay oykida addezanne Saketida maccassayo paththides.**

{{https://api.unfoldingword.org/obs/jpg/1/en/360px/obs-en-32-01.jpg?nolink&}}

Issi gallassi Yesusinne iza tamaareti wogolon abba qanxidi Gergesinone asati diza heera bida.

{{https://api.unfoldingword.org/obs/jpg/1/en/360px/obs-en-32-02.jpg?nolink&}}

Abba istti pini kezida mala tuna ayyanay oykida addezi wooxidi Yesusako yides.

{{https://api.unfoldingword.org/obs/jpg/1/en/360px/obs-en-32-03.jpg?nolink&}}

Ha addezi oonikka teqanas dandayonta keha mino asa. Asay iza kushetanne tohota sansalatan qachchida gido attiin sansalata duserththi yegees.

{{https://api.unfoldingword.org/obs/jpg/1/en/360px/obs-en-32-04.jpg?nolink&}}

Addezi He heeran diza dufotan aqes. Ha addezi omarsine gallassi ubban waases. May7okka may7ena ba bollakka zaar zaari shuchchan goro7es.

{{https://api.unfoldingword.org/obs/jpg/1/en/360px/obs-en-32-05.jpg?nolink&}}

Addezi Yesusakko yida wode iza sinththan gulbatidi goynides. Yesusi tuna ayyana; <<Hayssa addezappe keza!>> gides.

{{https://api.unfoldingword.org/obs/jpg/1/en/360px/obs-en-32-06.jpg?nolink&}}

Tuna ayyanay diza addezi ba qaal dhoqu histtidi Ubba Harza GODAA naa Yesusaa! Taappe ay koyas? Shoobbe tana metoththofarkkii!>> gi waasides. Histtin Yesusi tuna ayyana; <<Ne sunththi oonee?>> gi oychchides. Izikka; Nuni darot gidida gishshas sunththay Leegoone>> gi zaarides. (<<Leegoone>> Oroometa birshechchan daro shi wotadarata oykida cifira besses.)

{{https://api.unfoldingword.org/obs/jpg/1/en/360px/obs-en-32-07.jpg?nolink&}}

Tuna ayyanati; <<Shoobbe nena nuna haheerappe haasofa!>> gi woosida. He matan diza zumbula bolla Gudunththa wudey heemetes. Hessa gishshas tuna ayyanati Yesusa; <<Shoobbe nena nuna Gudunththatakko yeda!>> gi woosida. Yesusikka istta; <<Biite!>> gides.

{{https://api.unfoldingword.org/obs/jpg/1/en/360px/obs-en-32-08.jpg?nolink&}}

Tuna ayyanati addezappe kezidi Gudunththatan gelda. Gudunththati afozara duge wooxi bidi abban gelda. Wudezan 2000 gidiza gudunththati deetes.

{{https://api.unfoldingword.org/obs/jpg/1/en/360px/obs-en-32-09.jpg?nolink&}}

Gudunththata heemiza asati hanidayssa be7ida wode katama wooxi biidi Yesusi ooththidayssa demida as ubbas yootida. Katama asay yidi kase tuna ayyanay izan aqida addeza be7id. May7o may7idi paya asa mala uttides.

{{https://api.unfoldingword.org/obs/jpg/1/en/360px/obs-en-32-10.jpg?nolink&}}

Asay keha yayida gishshas Yesusi isttakope bana mala oychchida. Hessa gishshas Yesusi wogolon geldi banas gigetides. Tuna ayyanay izappe kezida addezi Yesusira banas iza woosides.

{{https://api.unfoldingword.org/obs/jpg/1/en/360px/obs-en-32-11.jpg?nolink&}}

Gido attiin Yesusi; <<Akay; Neso bada Xoossi nees ooththidayssanne nena wosti maaridakko nelagetasine neso asatas ne yootana mala koyays>> Gides.

{{https://api.unfoldingword.org/obs/jpg/1/en/360px/obs-en-32-12.jpg?nolink&}}

Hessa gishshas addezi biidi Yesusi izas ooththida ubbaa;asi ubbas yootides. Taarikeza sida ubbay malaleteththaninne ufaysan kumides.

{{https://api.unfoldingword.org/obs/jpg/1/en/360px/obs-en-32-13.jpg?nolink&}}

Yesusi abbafe he pinth simmides. Izi he gakiza wode daro asi iza yuushshonshiiqidi un7eththida. Asaa gidofe tamanne nam7u layth suuththi izippe gogiza maccasi daara dawus. Izo paththana malal baas diza miishshi ubba akimetas cigadus; gido attiin izis kaseppe gede iitides.

{{https://api.unfoldingword.org/obs/jpg/1/en/360px/obs-en-32-14.jpg?nolink&}}

Yesusi daro harganchchata paththidayssa siya uttida gishshas; <<Yesusas may7oza xalla bochchidakokka ta paxanayssa ammanays!>> ga qoppadus. Hessa gishshas Yesusappe guyera yada iza may7o bochchadus. Iza Yesusa may7o bochchida mala heerakka izippe gogiza suuththay eqiagides.

Heeraka wolqay izappe ke7idaysa Yesusi erdes. Hessa gishshas guye simmidi; <<Tana oone bochchiday?>> gi oychchides. Iza tamaareti; <<Yuushon shiiqidaytinne sugettiza daro asati deetes histtin ne <ays tana oone bochchiday>> gada oychchay?>> gi zaarda.

{{https://api.unfoldingword.org/obs/jpg/1/en/360px/obs-en-32-16.jpg?nolink&}}

Mccasaya kokkorashenne babbashshe Yesusa sinththi adhada gufanadus. Histtada ba ooththidayssanne ba paxidayssa yootadus. Yesusi izo; <<Ne ammanoy nena ashshides, saron ba!>> gides.

**//Geeshsha Maxaafata taarike; Mate 8:28-34;9:20-22; Mar5:1-20; 24-34; Luqa 8:26-39; 42-48.//  **

**33. Goshshanchcha taarike**

{{https://api.unfoldingword.org/obs/jpg/1/en/360px/obs-en-33-01.jpg?nolink&}}

Issi gallas Yesusi abba matan daro asi tamarsishshe de7es. Yesusi isttas yootanas ako soho demanas abba tiixan deza wogolozan gelanashshe gakanas daro asi iza siyanas yides. Wogoloza giddo gelidi deraa tamarsides.

{{https://api.unfoldingword.org/obs/jpg/1/en/360px/obs-en-33-02.jpg?nolink&}}

Yesusi issi taarike isttas leemison, <<Issi goshanchchay zereththi zeranas kezides. Izi zereththa zershin issoy oge tixan wodhdhides; kafoti yidi he zereththa maxi mida.

{{https://api.unfoldingword.org/obs/jpg/1/en/360px/obs-en-33-03.jpg?nolink&}}

Hara zereththi biittay baynda shuchcha bolla wodhdhides; gido attiin xaphoy duge biittan gelanas dandaybeenna. Away ke7idi seelida wode caarechchazi shulidi meldes.

{{https://api.unfoldingword.org/obs/jpg/1/en/360px/obs-en-33-04.jpg?nolink&}}

Ha7ikka hara zereththi agunththa giddon wodhdhides. Ha zereththazi caareththi doommides; gido attiin agunththazi cuuldes. Hessa gishshas agunththa giddon caarida caareththay ay ayfeka ayfibeenna.

{{https://api.unfoldingword.org/obs/jpg/1/en/360px/obs-en-33-05.jpg?nolink&}}

Hara zereththazi qasseka lo7o biittan wodhdhides. Ha zereththay caaridi issoy 30, issoy 60, issoy 100 ayfe immides. Hayththi diza asi siyo!>> gi yootides.

{{https://api.unfoldingword.org/obs/jpg/1/en/360px/obs-en-33-06.jpg?nolink&}}

Ha taarikey Yesusa tamaaretas girdi gides. Hessa gishshas Yesusis isttas; <<Zereththazi Xoossa qaala; oge tixazi Xoossa qaala siydi akekkonta asa, Daabilos qaala izappe ekichches.

{{https://api.unfoldingword.org/obs/jpg/1/en/360px/obs-en-33-07.jpg?nolink&}}

Zaala bolla zeretida zereththay Xoossa qaala siydi ufayssan ekiza asa; gido attiin metoy woyko godoy gakiza wode ba ammanoza aggages.

{{https://api.unfoldingword.org/obs/jpg/1/en/360px/obs-en-33-08.jpg?nolink&}}

Agunththa giddo gadey Xoossa qaala siyza asa. Gido attiin guyeppe ha alame qofay, dureteththinne ufayssi izi Xoossa siiqiza siiqoza cuulees. Hessa gaason izi siyda timrtey ayfe immena.

{{https://api.unfoldingword.org/obs/jpg/1/en/360px/obs-en-33-09.jpg?nolink&}}

Lo7o biittay gidkko Xoossa qaala siyza, ammanizanne ayfe immiza asa>> gides.

**//Geeshsha Maxaafata taarike; Mate 13:1-8;18-23; Mar4:1-8;13-20; Luqa 8:4-15.//  **

**33. Yesusi hara taariketa tamarsides.**

{{https://api.unfoldingword.org/obs/jpg/1/en/360px/obs-en-34-01.jpg?nolink&}}

Yesusi Xoossa kawoteththa gishshሰ hara daro taariketa tamarsides. Leemiso yootishshe, <<Xoossa kawoteththi asi ba gaden zerida miththa ayfe misatawus. Izakka ubba zereththatappe guuአawus>> gides.

{{https://api.unfoldingword.org/obs/jpg/1/en/360px/obs-en-34-02.jpg?nolink&}}

Gido attiin miththay ayfeya diccida wode kafoti yiidi miththaa bolla shemippana gakkanaas mith ubbaafe darawus>> gides.

{{https://api.unfoldingword.org/obs/jpg/1/en/360px/obs-en-34-03.jpg?nolink&}}

Yesusi hara taarike yootishe, <<Xoossa kawoteththi maccasi dhiile munuqa ekkada ubbay dendana mala gujjida irsho misttawus.

{{https://api.unfoldingword.org/obs/jpg/1/en/360px/obs-en-34-04.jpg?nolink&}}

<<Qasseka Xoossa kawoteththi asi goshsha giddon qottida mazgabe misatawus. Hara asi mazgabeza demmidi zaari moogides. Keehi ufayssan kumi biidi baas diza ubbaa bayzidi he miishshan goshsha gadeza shammides>> gides.

{{https://api.unfoldingword.org/obs/jpg/1/en/360px/obs-en-34-05.jpg?nolink&}}

Qasseka, <<Xoossa kawoteththi izi gatey keehi al7o gidida inqu misatawus. Inqu zal7anchchay izo demmida wode baas diza ubbaa bayzidi izo shammides>> gides.

{{https://api.unfoldingword.org/obs/jpg/1/en/360px/obs-en-34-06.jpg?nolink&}}

Hessafe guye Yesusi bantta lo7o ooson ammanetizanne harata kadhiza asata taarike leemison yootishe, <<Nam7u asati woossanaas Xoossa keeth bida. Issoy qaraxa shiishshiza asa. Hankoyssi haymanoote kaaleththiza asa>> gides.

{{https://api.unfoldingword.org/obs/jpg/1/en/360px/obs-en-34-07.jpg?nolink&}}

Haymanoote kaaleththizayssi woossishe, <<Abetti GODAAWU! Hara asata ubba mala bonqanchcha, makallanchchanne laymanchcha hessaththoka hayssa qaraxa qanxisizayssa mala gidonta gishshas ta nena galatays.

{{https://api.unfoldingword.org/obs/jpg/1/en/360px/obs-en-34-08.jpg?nolink&}}

Tani saamintan nam7uto xoomays; ay miishshafenne aqotappe asiraata cigays>> gi woossides.

{{https://api.unfoldingword.org/obs/jpg/1/en/360px/obs-en-34-09.jpg?nolink&}}

<<Qaraxa qanxisizayssi haymanoote kaaleththizayssafe haakki eqqidi pude salokka xeelibeenna. Hessa qoodhe ba tira iccishe, <Abetti GODAAWU! Tani nagaranchcha gidida gishshas woze tana maara>> gi woossides.

{{https://api.unfoldingword.org/obs/jpg/1/en/360px/obs-en-34-10.jpg?nolink&}}

Hessafe guye Yesusi, <<Tani inttes tumu gays; Xoossi qaraxa qnxisizayssa woosa siydi neni geeshsha gides. Haymanoote kaaleththizayssa woosa gidikko dosibeenna. Xoossi bana dhoqu histtiza as kawushshees. Gido attiin bana kawushshiza as dhoqu histtees>> gides.

**//Geeshsha Maxaafa taarike; Mate 13:31-33; 44-46; Mar 4:30-32; Luqa 13:18-21; 18:9-14.//  **

**__35. Qadhettiza aawa taarike__  **

{{https://api.unfoldingword.org/obs/jpg/1/en/360px/obs-en-35-01.jpg?nolink&}}

Issi gallas Yesusi qaraxa qanxisiza daro asatanne siyana shiiqida hara nagaranchchata tamarsees.

{{https://api.unfoldingword.org/obs/jpg/1/en/360px/obs-en-35-02.jpg?nolink&}}

Heen diza issi issi haymanoote kaaleththiza asati Yesusi nagaranchchata baas laggeta histti ekkidayssa be7ida. Issoy issaa qidho doommida. Hessa gishshas Yesusi hayssa ha taarikeza yootides.

{{https://api.unfoldingword.org/obs/jpg/1/en/360px/obs-en-35-03.jpg?nolink&}}

Isttas, <<Nam7u nayti diza issi addey dees. Kaalo naazi ba aawaa, <Ta aawawu! Ne miishshafe tana gakkiza gisha ha7ira taas imma!>> gides. Hessa gishshas aaway miishshaa nam7u naytas gishides.

{{https://api.unfoldingword.org/obs/jpg/1/en/360px/obs-en-35-04.jpg?nolink&}}

<<Kaalo naazi heerakka baas diza ubbaa shiishshi ekkidi haaho dere bides; heen nagaran geldi ba miishshaa dhayssides.

{{https://api.unfoldingword.org/obs/jpg/1/en/360px/obs-en-35-05.jpg?nolink&}}

<<Hessafe guye kaalo naazi de7iza deren wolqama koshay geldes. Kath shammanaas miishi izas deenna. Hessa gishshas barka asas gudunth heenth doommides. Keehi gilqidinne koshshatida gishshas gudunththati mizayssa maanaas amottides.

{{https://api.unfoldingword.org/obs/jpg/1/en/360px/obs-en-35-06.jpg?nolink&}}

<<Wurseththan kaalo naazi barka ba woznan, <Ta ay ooththaada dazinaa? Ta aawa oosanchchati ubbay miza daro kaththi isttas dees; tani gidikko koshatadis. Ta aawaakko simma baada ne oosanchchatappe issaa tana histta> ga woossana>> gides.

{{https://api.unfoldingword.org/obs/jpg/1/en/360px/obs-en-35-07.jpg?nolink&}}

Hessa gishshas kaalo naazi ba aawaso simo doommides. Buro izi haahoson dishin aaway iza demmidi qadhettides. Ba naazaakko woxxi biidinne iza idimidi yeerides.

{{https://api.unfoldingword.org/obs/jpg/1/en/360px/obs-en-35-08.jpg?nolink&}}

<<Naazi aawaas, <Ta aawawu! Xoossanne nena qohadis. Ta nees naa geetettanaas bessenna> gides.

{{https://api.unfoldingword.org/obs/jpg/1/en/360px/obs-en-35-09.jpg?nolink&}}

<<Gido attiin aaway ba oosanchchatappe issaas, <Eeson baada lo7o may7o ehada ta naaza mayza! Iza biradhen midiga aaththa; iza tohon caamma aaththa. Hessafe guyen nuni uffayetishe maana mala modhdho galth ehidi shukite; gaasoykka hayssi ta naazi hayqichidesishin ha7i de7on dees. Dhaydesishin ha7i beettides!> gides.

{{https://api.unfoldingword.org/obs/jpg/1/en/360px/obs-en-35-10.jpg?nolink&}}

<<Hessa gishshas asati ufayssi doommida. Daro gam7ontta bayra ishazi ba goyzasoppe soo yides. Kaasinne yeththa cengurs siydes; <Ay miishshi handee?> giidi malalettides.

{{https://api.unfoldingword.org/obs/jpg/1/en/360px/obs-en-35-11.jpg?nolink&}}

<<Bayra naazi iza ishazi yida gishshas ufayettizayssa erida wode keehi hanqettida gishshas soo gelanaas koybeenna. Iza aaway ke7idi soo izi geldi isttara ufayettana mala woossides; izi gidikko ixxis gides.

{{https://api.unfoldingword.org/obs/jpg/1/en/360px/obs-en-35-12.jpg?nolink&}}

<<Bayra naazi ba aawaa, <Ha layththata ubbaan ta ammaneteththan nees ooththadis! Mulekka ne azazo moorabeekke; hanno gakkanaas tani ta laggetara ufayetana mala issi deysha laaqaka immabeekka. Nagara ooththishe ne miishshaa dhyssida ha naazi soo simmi yiin izas modho galth shukkadasa!> gides.

{{https://api.unfoldingword.org/obs/jpg/1/en/360px/obs-en-35-13.jpg?nolink&}}

Aaway izas zaardi, <Ta naazo neni ubbato tanara de7aasa; taas diza ubbay neessa. Nu ufayettizayssi likke; gaasoykka ne ishay hayqides shin ha7i gidikko de7on de7ees; dhaydes shin ha7i gidikko beettides!> gides.

**//Geeshsha Maxaafa taarike; Luqa 15:11-32.//  **

**36.Yesusa Medha Laameteth**

{{https://api.unfoldingword.org/obs/jpg/1/en/360px/obs-en-36-01.jpg?nolink&}}

Issi gallas Yesusi bana kaalliza heedzdzu tamaareta, Phexiroosa, Yaqoobenne Yohaanisa ekkidi woossanaas wogga zuma u7e kezides. (Hayssan Yohaanisa geetetoyssi Yesusa xammaqoyssa deenna.)

{{https://api.unfoldingword.org/obs/jpg/1/en/360px/obs-en-36-02.jpg?nolink&}}

Yesusi woosa bolla dishin iza sinththay arshe mala poo7ides; iza may7oyka poo7o mala waci gides; biitta bolla diza ay asikka booththanaas dandayonta booth boottides.

{{https://api.unfoldingword.org/obs/jpg/1/en/360px/obs-en-36-03.jpg?nolink&}}

He wode Museynne nabe Eelaasi beettida. Ha asati daro xeetu layththatappe sinthan biitta bolla de7ida. Mata woden Yerusaalamen izi hayqana hayqoza gishshas Yesusara haasayettida.

{{https://api.unfoldingword.org/obs/jpg/1/en/360px/obs-en-36-04.jpg?nolink&}}

Museynne Eelaasi Yesusara haasaya bolla dishin Phexiroosi Yesusas, <<Nuus haan duussi lo7o. Issaa nees, issaa Muses, issaa Eelasas histtidi heedzdzu keeth keexxoos>> gides. Phexiroosi ba gizayssa erenna.

{{https://api.unfoldingword.org/obs/jpg/1/en/360px/obs-en-36-05.jpg?nolink&}}

Phexiroosi haasaya bolla dishin booththa shaaray istta giddoththidi izappe cengursi, <<Izan ta ufayettizanne ta dosiza naazi hayssa; iza siyte>> gides. Heedzdzu tamaareti babbidi biitta bolla kundida.

{{https://api.unfoldingword.org/obs/jpg/1/en/360px/obs-en-36-06.jpg?nolink&}}

He wode Yesusi istta bochchidi, <<Babbofte! Dendite!>> gides. Istti bantta yuusho xeelishin Yesusi attin haray deenna.

{{https://api.unfoldingword.org/obs/jpg/1/en/360px/obs-en-36-07.jpg?nolink&}}

Yesusinne heedzdzu iza kaalliza tamaareti zumaa hu7eppe wodhdhida. He wode Yesusi, <<Hayssan hanida yo7oza oonaska yootoppite. Tani eeson hayqqana; qasseka de7on daana. Hessafe guye asaas yootanaas dandayeeta.

**//Geeshsha Maxaafa taarike; Mate 17:1-9;Mar 9:2-8; Luqa 9:28-36.//  **

**37. Yesusi Ala7azaare hayqoppe Denththides**

{{https://api.unfoldingword.org/obs/jpg/1/en/360px/obs-en-37-01.jpg?nolink&}}

Issi gallas Yesusas Ala7azaari keehi sakettides giza kiitay gakkides. Ala7azaarinne iza michcho nam7ati Maaramanne Martay Yesusas laggeta. Yesusi ha woreza siyda wode, <<Hayssi ha sakoy Xoossa boonchchos attin hayqos gidenna>> gides. Yesusi ba laggeta doses; Gido attiin nam7u gallas ba dizaason takkides.

{{https://api.unfoldingword.org/obs/jpg/1/en/360px/obs-en-37-02.jpg?nolink&}}

Nam7u gallassati aadhdhidaappe guye Yesusi ba tamaareta, <<Yuhuda biitta boos>> gides. Istti gidikko, <<Astamaaree guuththa wodeppe sinththan heen diza asay nena wodhdhanaas koyeettes!>> gidi izas yootida. Yesusi isttas; <<Nu lagge Ala7azaari dhiskides; Tani iza dhiskofe denththanaas baana>> gides.

{{https://api.unfoldingword.org/obs/jpg/1/en/360px/obs-en-37-03.jpg?nolink&}}

Yesusa kaalliza tamaareti, <<Godawu! Ala7azaari dhiskidaa gidikko paxana>> gi zaarida. He wode Yesusi isttas qoncera, <<Ala7azaari hayqqides. Intte tanan ammanana mala heen ta dontayssan ufayetays>> gi yootides.

{{https://api.unfoldingword.org/obs/jpg/1/en/360px/obs-en-37-04.jpg?nolink&}}

Yesusi Ala7azaari yelettida katama gakkida wode Ala7azaari hayqqiin oydanththa gallassa. Martay Yesusara gayttanaas kezada, <<Godawu! Neni haan dizaakko ta ishay hayqqennakkoshin; ha7i gidikkoka Xoossi ne woossida ubbaa immanayssa ta ammanays>> gadus.

{{https://api.unfoldingword.org/obs/jpg/1/en/360px/obs-en-37-05.jpg?nolink&}}

Yesusi izis, <<Tani Dendonne de7o. Tanan ammaniza asi ubbay hayqqikkoka paxana. Tanan ammaniza asi mulekka hayqqenna. Hessa ammanay?>> gides. Martay; <<Ee Godawu! Neni Masihezi Xoossa naa gididayssa ammanays>> ga zaaradus.

{{https://api.unfoldingword.org/obs/jpg/1/en/360px/obs-en-37-06.jpg?nolink&}}

Hessafe guye Maarama yaada Yesusa tohon gufannada, <<Godawu; neni haan dizaakko ta ishay hayqqennashin>> gadus. Yesusi istta, <<Ala7azaare awan woththidetii?>> gi oychchides. Istti, <<Duufon dees; yaada be7a>> gi yootida. Hessafe guye Yesusi yeekkides.

{{https://api.unfoldingword.org/obs/jpg/1/en/360px/obs-en-37-07.jpg?nolink&}}

Duufozi gongolo gidida gishshas shuchchan gordettides. Yesusi duufoso gakkida mala, <<Shuchchaa bululite>> gi yootides. Gido attiin Martay, <<Izi hayqqiin oydu qamma gidides; ha7i xinqana>> gadus.

{{https://api.unfoldingword.org/obs/jpg/1/en/360px/obs-en-37-08.jpg?nolink&}}

Yesusi izis; <<Ne tanan ammanetidaakko Xoossa boonchcho be7anayssa ta nees yootabeekkinaa?>> gides. Hessa gishshas shuchchaa bululida.

{{https://api.unfoldingword.org/obs/jpg/1/en/360px/obs-en-37-09.jpg?nolink&}}

Hessafe guye Yesusi pude xeelidi, <<Ta aawawu; ne tana siyza gishshas nena galatays. Neni ubbato siyanayssaka erays. Gido attiin neni tana kiittidayssa ammanana mala hayssan eqqida asaa ubbaa gishshas nena woossays>> gides. Hessafe guye Yesusi, <<Aa7azaare, haa kare keza!>> gi waassides.

{{https://api.unfoldingword.org/obs/jpg/1/en/360px/obs-en-37-10.jpg?nolink&}}

Histtiin Ala7azaari kezides! Xaaththa may7on xaaxettida mala dees. Yesusi isttas, <<Birshi yeddite; bo!>> gides. Ayhudatappe daroti hayssa gaason Yesusan ammanida.

{{https://api.unfoldingword.org/obs/jpg/1/en/360px/obs-en-37-11.jpg?nolink&}}

Gido attiin Ayhuda haymanoote kaaleththizayti qanaatida. Hessa gishshas Yesusanne Ala7azaare wosti wodhanaakko zorettanas issi bolla shiiqida.

**//Geeshsha Maxaafa taarike; Yoha11:1-46.//  **

**38. Yesusi Aadhdhi imettides**

{{https://api.unfoldingword.org/obs/jpg/1/en/360px/obs-en-38-01.jpg?nolink&}}

Ayhudati layththan layththan paaziga ba7aale boonchcheettes. Ha ba7aalezi kase daro wodeppe sinththan GODAY istta makukuleta Gibxe ayleteththafe wostti ashshidaakko hassa7isizaaza. Yesusi qoncera sabbakonne tamarso doommida heedzdzu layththafe guyen ha paaziga Yerusaalamen isttara issife boonchchana koydayssa, heenkka izi hayqqanayssa bana kaalliza tamaareetas yootides.

{{https://api.unfoldingword.org/obs/jpg/1/en/360px/obs-en-38-02.jpg?nolink&}}

Yesusa kaalliza tamaareetan Yuhuda geetettiza issoy dees. Yuhuday Hawaretas miish woththiza karxite oykkiza alaafe. Gido attiin izi miish dosiza gishshas daro wode karaxiteppe miishshe kaysotees. Yesusinne iza kaalliza tamaareti Yerusaalame gakkidaappe guye Yuhudi Ayhudata kaaleththizaytakko biidi Yesusa miishshas aaththi immanaas qaala qachchides. Yesusa Masiheteththa Ayhudati kadidayssanne iza wodhanaas qachchidayssa Yesus erides.

{{https://api.unfoldingword.org/obs/jpg/1/en/360px/obs-en-38-03.jpg?nolink&}}

Ayhudata kaaleththizayti qeeseta halaqa kaallidi Yesusa aaththi immana mala Yuhudas heedzdzu tammu bira ciggida. Hessika kase nabeti yootida mala hanides. Yuhuday isttara giigides; miishshaaka ekkidi bides. Istti Yesusa oykkana mala injje gallas kosh doommides.

{{https://api.unfoldingword.org/obs/jpg/1/en/360px/obs-en-38-04.jpg?nolink&}}

Yerusaalamen Yesusi bana kaalliza tamaaretara Paaziga boonchchides. Paaziga kaththaa miza wode Yesusi kaththaafe shakki ekkidi, <<Heyte mite; hayssi intte gishshas immetida ta asho. Hayssa tana qoppanaas ooththite>> gides. Hessa malan Yesusa ashoy istta gishshas yarshshetanayssa isttas yootides.

{{https://api.unfoldingword.org/obs/jpg/1/en/360px/obs-en-38-05.jpg?nolink&}}

Hessafe guye Yesusi ushshaa denththidi, <<Hayssa uyite. Nagara digganaas ooraththa caaqos gukkiza ta suuththa. Hayssa intte uyza wode ubbaan tana qopanaas ooththite.

{{https://api.unfoldingword.org/obs/jpg/1/en/360px/obs-en-38-06.jpg?nolink&}}

Hessafe guye Yesusi bana kaalliza tamaareta, <<Inttefe issoy tana aaththi immana>> gides. Iza kaalliza tamaareti dagammida; <<Hayssa mala miish ooni ooththanee?>> gi oychchida. Yesusi isttas, <<Tani kath barsizayssi tana aaththi immana>> gides. Histtidi kaththaa Yuhuda barsides.

{{https://api.unfoldingword.org/obs/jpg/1/en/360px/obs-en-38-07.jpg?nolink&}}

Yuhudi kaththaa baadhidaappe guye xala7ey izan geldes. Ayhuda kaaleththizayti Yesusa oykkana mala maaddanaas Yuhudi bides. Izi bishin wodey omarsa.

{{https://api.unfoldingword.org/obs/jpg/1/en/360px/obs-en-38-08.jpg?nolink&}}

Yesusinne iza tamaareti kawo midaappe guye Dabrezayte bida. Yesusi, <<Hachchi omarsi intte ubbaykka tana aggana; <Heenththanchchaza ta shocana dorsati ubbay laalettana> geetetti xaafettides>> gides.

{{https://api.unfoldingword.org/obs/jpg/1/en/360px/obs-en-38-09.jpg?nolink&}}

Phexiroosi zaaridi, <<Harati ubbay aggikkoka tani hessaththo ooththike!>> gides. He wode Yesusi Phexiroosas, <<Xala7ey inttena ubbatakkaefanaas koyees; gido attiin Phexiroosaa ne ammanoy daaburonta mala ta nees woossadis. Histtikkoka hach omarsi kutoy waassanaappe kasetada tana erontayssa mala heedzdzu to ne tana kaadana>> gides.

{{https://api.unfoldingword.org/obs/jpg/1/en/360px/obs-en-38-10.jpg?nolink&}}

He wode Phexiroosi Yesusas, <<Ta hayqqanaas koshshikokka nena kaadike>> gides. Hankoytikka izayssaththo gida.

{{https://api.unfoldingword.org/obs/jpg/1/en/360px/obs-en-38-11.jpg?nolink&}}

Hessafe guye Yesusi bana kaalliza tamaaretara Geetesemaane geetettiza soho bides. Yesusi bana kaalliza tamaareti paacen gelonta mala <<Woossite>> gi isttas yootides. Histtidi Yesusi barkka woossanaas bides.

{{https://api.unfoldingword.org/obs/jpg/1/en/360px/obs-en-38-12.jpg?nolink&}}

Yesusi heedzdzuto woossides; <<Abeet ta Aawawu! Hanikko hayssa meto xuu7a ta uyonta mala ooththa. Gido attiin asa nagaray qucettana hara ogey baynda aggiko ne sheney poleto>> gides. Yesusi keehi shirotides; cawaykka suuththa mala hanides. GODAY iza minththeththanaas kiitanchcha kiittides.

{{https://api.unfoldingword.org/obs/jpg/1/en/360px/obs-en-38-13.jpg?nolink&}}

Woossi woossi dendida mala Yesusi bana kaalliza tamaaretakko simerettees; istti gidikko ishechchan deettes. Izi heedzdzanththo yiza wode <<Dendite! Tana aaththi immanayssi hannin dees>> gides.

{{https://api.unfoldingword.org/obs/jpg/1/en/360px/obs-en-38-14.jpg?nolink&}}

Yuhudi Ayhudata kaaleththizaytara, wottadarataranne daro asatara issi bolla yides. Giththa mashshanne durqa oykkida. Yuhudi Yesusaakko yiidi, <<Astamaaree! Saro>> giidi yeerides. Hessa izi ooththiday Ayhuda kaaleththizayti oona oykkanaakko malata immanaasa. Histtin Yesusi, <<Yuhudaa tana yeerada aaththa immay?>> gides.

{{https://api.unfoldingword.org/obs/jpg/1/en/360px/obs-en-38-15.jpg?nolink&}}

Wottadarati Yesusa oykkida mala Phexiroosi ba mashsha shoddidi qeeseta halaqa ashkaraa hayth qanxides. Yesusi, <<Ne mashsha kohon zaara! Tana ashshana mala daro kiitanchchata kiitanaas ta aawa oychchanaas danda7ays>> gides. Hessafe guye Yesusi addeza hayththaa paththides. Yesusi oyketidaappe guyen iza tamaareti ubbaykka baqatida.

**//Geeshsha Maxaafa taarike; Mate 26:14-56; Mar 14:10-50; Luqa 22:1-53; Yoha12:6; 18:1-11.//  **

**39. Yesusi Pirdaso shiiqides**

{{https://api.unfoldingword.org/obs/jpg/1/en/360px/obs-en-39-01.jpg?nolink&}}

Hessa wode gadey giddi giddoththa. Qeeseta halaqati iza oychchana mala wottadarati Yesusa qeeseta halaqa soo efida. Phexiroosi haakora istta kaallides. Yesusa istti so gelsida wode Phexiroosi karen tama ho7ees.

{{https://api.unfoldingword.org/obs/jpg/1/en/360px/obs-en-39-02.jpg?nolink&}}

Iza keeththa giddon Ayhudata kaaleththizayti Yesusa pirdas shiishshida. Iza gishshas keehi wordo haasayza wordo markata ehida. Gido attiin istta qaalay ba giddon issi bolla gaaggibeenna. Hessa gishshas Ayhuda kaaleththizayti Yesusi ay miishshanka mooranchcha gididayssa qancisanaas dandybeettenna.

{{https://api.unfoldingword.org/obs/jpg/1/en/360px/obs-en-39-03.jpg?nolink&}}

Worseththan qeeseta halaqay tishshi histti xeelidi nuus yoota; neni Masihe; De7o Xoossa naa?>> gides.

{{https://api.unfoldingword.org/obs/jpg/1/en/360px/obs-en-39-04.jpg?nolink&}}

Yesusi, <<Tana; qasseka Xoossa matan uttada saloppe ta yishin ne be7ana>> gides. Qeeseta halaqay hanqon ba may7o daakkidi hinkko haymanoote kaaleththizaytaakko biidi, <<Hara marka koshshenna! Tani Xoossa naa gishin siydeta. Inte pirday aazee?>> gi waassides.

{{https://api.unfoldingword.org/obs/jpg/1/en/360px/obs-en-39-05.jpg?nolink&}}

Ayhuda kaaleththiza ubbati, <<Izi hayqqana bessees!>> giidi qeeseta halaqas zaarida. Hessafe guye Yesusas sinththa kammidi iza bolla cuttida; baqqidanne iza qidhida.

{{https://api.unfoldingword.org/obs/jpg/1/en/360px/obs-en-39-06.jpg?nolink&}}

Phexiroosi karen naagishe dishin issi garadeya be7ada, <<Qasse nekka Yesusara daasa!>> gadus. Phexiroosi iza yootidayssa kaadides. Hessafe guye hara garadeya kaseyssaththo haasayadus; Phexiroosi qasseka kaadides. Wurseththan asay, <<Intte nam7aykka Galilappe gidida gishshas neni Yesusara dizayssa nu eroos>> gida.

{{https://api.unfoldingword.org/obs/jpg/1/en/360px/obs-en-39-07.jpg?nolink&}}

Hessafe guye Phexiroosi, <<Hayssa addeza ta erizaa gidikko Xoossa doqeththi ta bolla gido!>> gi caaqqides. Heerakka kutoy waassidesa. Yesusi yuuyi wodhdhidi Phexiroosa xeellides.

{{https://api.unfoldingword.org/obs/jpg/1/en/360px/obs-en-39-08.jpg?nolink&}}

Phexiroosi biidi camo yeeho yeekides. Hayssi hessaththo hanikkoka Yesusa aaththi immiday Yuhuda; Ayhuda kaaleththizayti hayqqana mala Yesusa bolla pirdidayssa be7ides. Yuhuday ceencen kumi biidi bana barka wodhides

{{https://api.unfoldingword.org/obs/jpg/1/en/360px/obs-en-39-09.jpg?nolink&}}

Wonteththa gallas wontara Ayhudata kaaleththizayti Yesusa Oroometa haariza Philaxoosakko ehida. Philaxoosi Yesusa mooranchcha giidi pirdananne hayqon qaxxayana gidi hidota ooththees. Philaxoosi Yesusa, <<Neni Ayhuda Kawoo?>> gi oychchides.

{{https://api.unfoldingword.org/obs/jpg/1/en/360px/obs-en-39-10.jpg?nolink&}}

Yesusi zaardi, <<Neni gadasa; Gido attiin ta kawoteththay ha biitta kawoteth gidenna. Hessaththo gididaakko ta oosanchchati taas olettana. Xoossa gishshas tumaa haasayanaas ha biitta bolla yadis. Tumaa dosiza ubbay tana siyana.>> Philaxoosi, <<Tumay aazee?>> gides.

{{https://api.unfoldingword.org/obs/jpg/1/en/360px/obs-en-39-11.jpg?nolink&}}

Philaxoosi Yesusara haasayetidaappe guye asaakko kezidi, <<Ha addeza bolla ay mooroከa demmabeeke>> gides. Ayhuda kaaleththizaytinne asay, <<Kaqqa!>> gi waassida. Philaxoosi, <<Izi mooranchcha gidenna>> giidi zaarides. Istti gidikko keehi waassida. Hessafe guye Philaxoosi heedzdzanththoto, <<Iza bolla mooroy deenna!>> gides.

{{https://api.unfoldingword.org/obs/jpg/1/en/360px/obs-en-39-12.jpg?nolink&}}

Philaxoosi asay shirotana giidi yayides. Hessa gishshas Yesusi kaqettana mala ba wotadreta azazides. Oroom dere wotadereti Yesusa bukkidi zo7o may7o mayzida. Qasseka agunththa kallachcha iza hu7en goxxida. Hessafe, <<Hekko፣,Ayhuda kawo!>> gi iza qidhida.

**//Geeshsha Maxaafa taarike; Mate 26:57-27:26; Mar 14:53-15:15; Luqa 22:54-23:25; Yoha 18:12-19:16.//  **

**40. Yesusi Kaqettides**

{{https://api.unfoldingword.org/obs/jpg/1/en/360px/obs-en-40-01.jpg?nolink&}}

Wottadarati Yesusa qidhidaappe guye kaqqanaas efida. Izi ba kaqettanayssa tookkana mala ooththida.

{{https://api.unfoldingword.org/obs/jpg/1/en/360px/obs-en-40-02.jpg?nolink&}}

Wottadarati Yesusa, <<Hu7e guugge>> geetettiza soho ehidi iza kushetanne tohota masqale bolla torgida. Yesusi gidikko, <<Abeet ta aawawu! Bantti ooththizayssa istti eronta gishshas isttas atto ga>> gides. Philaxoosi malata bolla, <<Ayhuda kawo>> gi xaafidi Yesusas bolla hu7esora masqale bolla kaqqana mala azazides.

{{https://api.unfoldingword.org/obs/jpg/1/en/360px/obs-en-40-03.jpg?nolink&}}

Wottadarati Yesusa may7o bolla saama yeggida. Istti hessa ooththida wode, <<Ta may7ota gishettida; ta may7ota bolla saama yeggida>> giza tinbite qaalaa polida.

{{https://api.unfoldingword.org/obs/jpg/1/en/360px/obs-en-40-04.jpg?nolink&}}

Yesusi Nam7u pangata giddon kaqettides. Issoy Yesusa bolla qidhides; hankoyssi gidikko, <<Haysso Xoossas yayikii? Nuni mooranchchata; ha addeza bolla gidikko mooroy deenna>> gides. Hessafe guye Yesusa, <<Ne kawoteththan tana qopparikii!>> gides. Yesusi izas, <<Haach ne tanara Gannaten de7ana>> gi zaarides.

{{https://api.unfoldingword.org/obs/jpg/1/en/360px/obs-en-40-05.jpg?nolink&}}

Ayhuda kaaleththizaytinne deraa giddon diza hara asati Yesusa bolla qidhida. Iza, <<Ne Xoossa naa gidikko ane masqale bollafe wodhdhada nena ashsha! Hessafe guye nu nenan ammanetana>> gida.

{{https://api.unfoldingword.org/obs/jpg/1/en/360px/obs-en-40-06.jpg?nolink&}}

He wode seeta gallas gidikkoka he heera ubbaan saloy dhumides. Seeta gallassafe biidi uddufun saate gakkanaas dhumida mala takkides.

{{https://api.unfoldingword.org/obs/jpg/1/en/360px/obs-en-40-07.jpg?nolink&}}

Hessafe guye Yesusi, <<Polettides! Abeet aawawu! Ta shemppo ne kushshen immadis>> giidi waassides. Histtidi ba hu7e geddi histtidi haqqides. Izi hayqqida wode biittay qaaxxides; Xoossa keeththan diza derey GODAARA gaytonta mala digida gita magalashshay kaarappe dan7e gakkanaas qararettidi nam7u kezi wodhdhides.

{{https://api.unfoldingword.org/obs/jpg/1/en/360px/obs-en-40-08.jpg?nolink&}}

Yesusi ba hayqo bagara asay Xoossako yana mala oge doydes. Yesusa nagishe diza wottadaray handa ubba be7idi, <<Tumukka ha addeza bolla mooroy deenna. Izi Xoossa naa>> gides.

{{https://api.unfoldingword.org/obs/jpg/1/en/360px/obs-en-40-09.jpg?nolink&}}

He wode Yesusi Masihe gididayssa ammanida nam7u Ayhudata kaaleththizayti Yooseefoynne Niqodimoosi Yesusa ashoy imettana mala Philaxoosa woossida. Iza ashoza carqan xaaxidi shuchchafe woocetti giigida duufo giddon woththida. Histtidi wogga shuch bululi ehidi duufoza penge gordida.

**//Geeshsha Maxaafa taarike; Mate 27፡27-61፤ Mar 15፡16-47፤ Luqa 23፡26-56፤ Yoha 19፡17-42፡፡//  **

**41. Xoossi Yesusa Hayqoppe Denththides**

{{https://api.unfoldingword.org/obs/jpg/1/en/360px/obs-en-41-01.jpg?nolink&}}

Wottadarati Yesusa kaqidappe guye ammanonta Ayhuda kaaleththizayti Philaxoosa, <<He wordanchchay; Yesusi heedzdzu gallassafe guye hayqoppe dendana gides. Iza kaalliza tamaareti ashoza kaysotonta malanne hayqoppe dendides gonta mala issi asi duufoza naaganaas bessees>> gida.

{{https://api.unfoldingword.org/obs/jpg/1/en/360px/obs-en-41-02.jpg?nolink&}}

Philaxoosi, <<Issi issi wotadarata ekkidi dandayettida keena duufoza naagana mala ooththite>> gida. Hessa gishshas duufoza duunan diza shuchchaa bolla matama shocidi iza ashoza oonikka kaysonta mala heen wotadereta essida.

{{https://api.unfoldingword.org/obs/jpg/1/en/360px/obs-en-41-03.jpg?nolink&}}

Yesusi kaqettida gallassafe wonteththa gallasሰi Sambbata. He gallasi Ayhudati duufozaakko baanaas piqaadey deenna. Hessa gishshas sambbata gallassafe wonteththa gallasi malladora daro maccasati iza asho bolla qasse shitto gujjanaas Yesusa duufo baanaas giigettida.

{{https://api.unfoldingword.org/obs/jpg/1/en/360px/obs-en-41-04.jpg?nolink&}}

Istti tooronta dishin wolqama biitta qaaththi hanides. Wolqanththa mala wawaci giza kiitanchchay saloppe beettides. Duufo penge gordida shuchchaa bululidi iza bolla uttides. Duufoza naagiza wotadereti babbidi hayqqida asa mala biitta bolla kundida.

{{https://api.unfoldingword.org/obs/jpg/1/en/360px/obs-en-41-05.jpg?nolink&}}

Maccasati duufozaakko gakkida mala kiitanchchazi, <<Babbofte! Yesusi hayssan deenna. Izi tani dendana gida mala hayqoppe dendides! Duufoza be7ite yi xeelite>> gi yootides. Maccasati duufoza giddo be7idi Yesusa asho woththidaso xeellida. Iza ashoy heen deenna.

{{https://api.unfoldingword.org/obs/jpg/1/en/360px/obs-en-41-06.jpg?nolink&}}

Hessafe guye kiitanchchazi maccasatas, <<Biidi, <Yesusi hayqoppe dendides; inttefe sinththatidi Galila bides> giidi iza kaalliza tamaaretas yootite>> gides.

{{https://api.unfoldingword.org/obs/jpg/1/en/360px/obs-en-41-07.jpg?nolink&}}

Hessafe guye kiitanchchazi maccasatas, <<Biidi, <Yesusi hayqoppe dendides; inttefe sinththatidi Galila bides> giidi iza kaalliza tamaaretas yootite>> gides.

{{https://api.unfoldingword.org/obs/jpg/1/en/360px/obs-en-41-08.jpg?nolink&}}

Maccasati mishiraachcho qaalaa iza kaalliza tamaaretas yootana buussa bolla dishin Yesusi isttas qoncides. Isttika izas goynnida. Yesusi, <<Babbofte! Galila baana mala tana kaalliza tamaaretas yootite. Istti tana heen be7ana>> gides.

**//Geeshsha Maxaafa taarike; Mate 27፡62-28፡15፤ Mar 16:1-11; Luqa 24:1-12; Yoha 20:1-18.//  **

**42. Yesusi Pude Salo Simmides**

{{https://api.unfoldingword.org/obs/jpg/1/en/360px/obs-en-42-01.jpg?nolink&}}

Yesusi hayqoppe dendida wode iza kaalliza tamaaretappe nam7ati he matan diza katama buussa bolla deettes. Bishe Yesusa bolla gakkidayssa haasayettishe deettes. Istti izi Masihe gididayssa hidota histtida. Gido attiin he wode iza wodhida. Ha7i qasse maccasati izi de7on dees gida. Iza kaalliza tamaare nam7ati bantti ammanizayssa eribeettenna.

{{https://api.unfoldingword.org/obs/jpg/1/en/360px/obs-en-42-02.jpg?nolink&}}

Yesusi isttako shiiqidi isttara issife buus doommides; Istti gidikko eribeettena. Istti ay gishshas haasayettizaakko oychchides; Istti aadhdhida guuththa gallassatan Yesusa gishshas hanida malalisiza yo7ota ubbaa izas yootida. Yerusaalamen hanida yo7ota eronta imaththa asara haasayza mala qoodida.

{{https://api.unfoldingword.org/obs/jpg/1/en/360px/obs-en-42-03.jpg?nolink&}}

Hessafe guye Yesusi Masiheza gishshas Xoossa qaalay gizayssa qoncisi yootides. Masihezi meto ekkanayssanne hayqqanayssa, gido attiin heedzdzanththo gallas dendanayssa nabeti yootidayssa akeekida. Nam7u asati aqana qoppida katamaa gakkida wode gadey qamana hanides.

{{https://api.unfoldingword.org/obs/jpg/1/en/360px/obs-en-42-04.jpg?nolink&}}

Nam7u asati banttara aqana mala iza mokkida. Izikka istta qofa ekkides. Kawo maanaas giigida wode Yesusi qumaa denththidi Xoossaa galatides. Hessafe guye kaththa menththides. Tooronta dishe izi Yesusa gididayssa erida. Gido attiin he wode izi istta ayfeppe geemmides.

{{https://api.unfoldingword.org/obs/jpg/1/en/360px/obs-en-42-05.jpg?nolink&}}

Nam7u asati banta giddon, <<Yesusa! Xoossa qaala birshin nu woznay xuugettizay hessasa!>> gida. Heerakka Yerusaalame simmida. Gakkida wode iza kaalliza tamaaretas, <<Yesusi de7on dees! Nu iza be7idos!>> gi yootida.

{{https://api.unfoldingword.org/obs/jpg/1/en/360px/obs-en-42-06.jpg?nolink&}}

Yesusa kaalliza tamaareti haasaya bolla dishin istti tooronta dishin Yesusi istti diza kiflen beettidi, <<Saroy inttes gido!>> gides. Kaalliza tamaaretas Ayyana misatides. Gido attiin Yesusi, <<Ays babbeetinne sidheetii? Ta kushetanne ta tohota be7ite. Ayyanatas ta mala ashoy denna>> gides. Izi ayyana gidontayssa qoncisanaas miza miish immana mala oychchides. Isttika xiixettida mole muxo izas immiin mides.

{{https://api.unfoldingword.org/obs/jpg/1/en/360px/obs-en-42-07.jpg?nolink&}}

Yesusi, <<Xoossa qaalan ta gishshas xaafettida ubbay poletana beessees gaada inttes yootadis>> gides. He wode Xoossa qaala akeekana mala istta guugge doydes. Isttas, <<Masihey meto ekkanayssi, hayqqanayssi, heedzdzanththo gallas hayqoppe dendanayssi daro wodeppe sinththan xaafetti uttides>> gi yootides.

{{https://api.unfoldingword.org/obs/jpg/1/en/360px/obs-en-42-08.jpg?nolink&}}

Qasseka, <<Maxaafatan bantta nagara maarettanaas asi ubbay maaroteththan gelana mala tana kaalliza tamaareti awajjanayssi xaafetti uttides. Istti Yerusaalemeppe doommidi hessa ooththana. Hessafe ubbason de7iza dere asaakko baana. Intte ha yo7otas markkata>> gides.

{{https://api.unfoldingword.org/obs/jpg/1/en/360px/obs-en-42-09.jpg?nolink&}}

Kaalliza oyddu tammu gallassatan Yesusi ba tamaaretas daroto qoncides. Issi wode 500ppe dariza asas issito qoncides! Izi De7on de7izayssa ba tamaaretas daro ogera erissides. Xoossa kawoteththa gishshaska istta tamarsides.

{{https://api.unfoldingword.org/obs/jpg/1/en/360px/obs-en-42-10.jpg?nolink&}}

Yesusi bana kaalliza tamaaretas, <<Maata ubbay saloninne sa7an taas imettides. Hessa gishshas bite; dere asa ubbaa Aawaa, Na7aa, Xillo Ayyana sunththan istta xammaqite; ta inttena azazida ubbaa istti polana mala tamarsidi tana kaalliza tamaare kessite. Ubba wode ta inttenara de7izayssa akeekite>> gides.

{{https://api.unfoldingword.org/obs/jpg/1/en/360px/obs-en-42-11.jpg?nolink&}}

Yesusi hayqoppe dendida oyddu tammanththa gallassafe guyen bana kaalliza tamaareta, <<Xillo Ayyanay intte bolla yida wode ta aawappe inttes wolqay immetanaashe gakkanaas Yerusalaamen takkite>> gides. Hessafe guye Yesusi pude salo kezides. Shaarayka istta ayfeppe genththadus. Yesusi medheteth ubbaa haaranaas Xoossa ushachchan uttides.

**//Geeshsha Maxaafa taarike; Mate 28:16-20; Mar 16:12-20; Luqa 24.13-53; Yoha 20:19-23; Hawa 1:1-11//  **

**43. Woosa keeththa doommeteth**

{{https://api.unfoldingword.org/obs/jpg/1/en/360px/obs-en-43-01.jpg?nolink&}}

Yesusi salo simmidaappe guye iza kaalliza tamaareti Yesusi istta azazida mala Yerusaalamen takkida. Heen de7iza ammanoti qanxonta woosas shiiqida.

{{https://api.unfoldingword.org/obs/jpg/1/en/360px/obs-en-43-02.jpg?nolink&}}

Ayhudati layththan layththan paazigappe guyen diza 50 gallassan Phenxeqosxe geetettiza koshshiza boonchcho gallasi dees. Phenxeqosxey Ayhudati kaththa shiishsho ba7aale boonchchiza gallassa. Ayhudati Phenxeqosxe ba7aale boonchchanaas kumeththa alameppe Yerusaalame yeettes. He wode Yesusi salo simmida saamintafe guye Phenxeqosxe ba7aaley gakkides.

{{https://api.unfoldingword.org/obs/jpg/1/en/360px/obs-en-43-03.jpg?nolink&}}

Ammanizayti ubbay shiiqidi issi bolla deettes. Tooronta dishin istti de7iza keeththay cengurs misatiza wolqama carkon kumides. Hessafe guye ammanizayta ubbata hu7en tama laco misatiza miishshi beettides. Ubbatikka Xillo Ayyanan kumidi hara qaalan haasaya doommida.

{{https://api.unfoldingword.org/obs/jpg/1/en/360px/obs-en-43-04.jpg?nolink&}}

Yerusaalamen de7iza asati cengursaa siyda wode hano bolla de7iza yo7oza be7anaas daroti yida. Ammanizayti malalisiza Xoossa oosota awjjishin asati siyda wode hayta ba qaalan siyda gishshas malalettida.

{{https://api.unfoldingword.org/obs/jpg/1/en/360px/obs-en-43-05.jpg?nolink&}}

Issi issi asati iza kaaliza tamaareti maththottida giidi istta walasida. Gido attiin Phexiroosi eqqidi, <<Siyte! Ha asati maththottibeetenna! Xoossi nabe Iyu7elen, <Wurseththa gallas ta Ayyana ta gussana!> gida tinbite qaalay hayssan polettides.

{{https://api.unfoldingword.org/obs/jpg/1/en/360px/obs-en-43-06.jpg?nolink&}}

<<Isra7eele asawu, intte ha7i be7ida malanne sinththankka eriza mala Yesusi Xoossa wolqan daro gita malatatanne malalisiza miishshata ooththida asa. Gido attiin intte iza kaqqideta!>>

{{https://api.unfoldingword.org/obs/jpg/1/en/360px/obs-en-43-07.jpg?nolink&}}

<<Yesusi hayqqidaa gidikkoka GODAY iza hayqoppe denththides. Hessika, <Ne geeshshaza duufon wooqana mala ne aggakka> giza tinbite qaalaas polo. Xoossi Yesusa de7on de7ana mala denththidayssas nuni markkata>> gides.

{{https://api.unfoldingword.org/obs/jpg/1/en/360px/obs-en-43-08.jpg?nolink&}}

Yesusi ha7i Xoossa aawaa ushachchan dhoqqu dhoqqu gi uttides. Qasseka Yesusi hidota immida mala Xillo Ayyana kiittides. Ha7i intte be7izaytanne siyzayta xillo Ayyanay ooththides.

{{https://api.unfoldingword.org/obs/jpg/1/en/360px/obs-en-43-09.jpg?nolink&}}

Hayssa ha Yesusa intte kaqqideta. Gido attiin Xoossi Yesusa Godaanne Masihe histtidayssa intte tumappe erite!>> gides.

{{https://api.unfoldingword.org/obs/jpg/1/en/360px/obs-en-43-10.jpg?nolink&}}

Phexiroosa siyshe diza asata wozinay izi haasayda yo7otan boshettides. Hessa gishshas Phexiroosanne Yesusa kaalliza tamaareta, <<Nu ishatoo; nu ay ooththinoo?>> giidi oychchida.

{{https://api.unfoldingword.org/obs/jpg/1/en/360px/obs-en-43-11.jpg?nolink&}}

Phexiroosi isttas, <<GODAY intte nagaraa atto gaana mala u7en u7en maarettidi Yesus Kirstoosa sunththan xammaqettite. Hessafe guye izappe Xillo Ayyana imotay inttes immettana>> gides.

{{https://api.unfoldingword.org/obs/jpg/1/en/360px/obs-en-43-12.jpg?nolink&}}

3000 gidiza asati Phexiroosi Yootidayssa ammanidi Yesusa kaalliza tamaare gidida. Istti xammaqettidi Yerusalaamen diza woosa keeththayssi abaale gidida.

{{https://api.unfoldingword.org/obs/jpg/1/en/360px/obs-en-43-13.jpg?nolink&}}

Kaalliza tamaareti qanxonta hawareta timrite siyda; issison de7ida; issife mida; Issoy issaas woossida; issife Xoossaa galatida; banttas diza ubbaa issoy issaas shaakettida. Ubbaa asikka istta gishshas lo7o miish qoppees. Gallas gallas ammaniza asati gujjetteettes.

**//Geeshsha Maxaafa taarike; Hawa 2.//  **

44. **Phexiroosinne Yohaanisi Paththida addeza**

{{https://api.unfoldingword.org/obs/jpg/1/en/360px/obs-en-44-01.jpg?nolink&}}

Issi gallasi Phexiroosinne Yoohanisi Xoossa keeth beettes. Xoossa keeththaa penge matishe miish woossiza toho sila adde dayssa be7ida.

{{https://api.unfoldingword.org/obs/jpg/1/en/360px/obs-en-44-02.jpg?nolink&}}

Phexiroosi toho sila addeza tishshi histti xeelidi, <Ta nees immanaas miishshi deenna. Gido attiin taas dizaaro ta nees immana. Yesusa sunththan dendada simeretta!>> gides.

{{https://api.unfoldingword.org/obs/jpg/1/en/360px/obs-en-44-03.jpg?nolink&}}

Heerakka Xoossi toho sila addeza paththides; izikka hamuththi, gufanne Xoossaa galata doommides. Xoossa keeththa gaaththa giddon diza asati malalettida.

{{https://api.unfoldingword.org/obs/jpg/1/en/360px/obs-en-44-04.jpg?nolink&}}

Asay paxida addeza be7anaas eeson shiiqides. Phexiroosi isttas, <<Ha addezi paxida gishshas ays malalettidetii? Nuni nu wolqan woykko nu lo7eteththan paththibookko. Hayssa ha addeza paththiday Yesusa wolqanne izi immiza ammano>> gides.

{{https://api.unfoldingword.org/obs/jpg/1/en/360px/obs-en-44-05.jpg?nolink&}}

Qasseka, <<Yesusa wodhana mala Orooma haarizayssas yootiday inttena. De7os doonththaa wodhideta; Gido attiin GODAY iza hayqoppe denththides. Intte ooththizayssi inttes gelonta agikkoka Masihey meto ekkanayssinne hayqqanayssi tinbiten yootetti uttidayssa polanaas Xoossi intte oosoza go7ettides. Hessa gishshas intte nagaray meecettana mala ha7i maarettidi Xoossaakko simmite>> gides.

{{https://api.unfoldingword.org/obs/jpg/1/en/360px/obs-en-44-06.jpg?nolink&}}

Xoossa keeththan kaaleththizayti Phexiroosinne Yohaanisi yootiza yo7otan keehi yiilloda. Hessa gishshas istta oykkidi qasho keeth gelsida. Gido attiin daro asati Phexiroosa yo7oza ammanida. Yesusa ammanida asata qooday 5000 keena gidides.

{{https://api.unfoldingword.org/obs/jpg/1/en/360px/obs-en-44-07.jpg?nolink&}}

Wonteththa gallasi Ayhuda kaaleththizayti Phexiroosanne Yohaanisa qeeseta halaqaakkonne haymanoote kaaleththiza harataakko efida. Phexiroosanne Yohaanisa, <<Hayssa toho sila addeza ay wolqan paththidetii?>> gi oychchida.

{{https://api.unfoldingword.org/obs/jpg/1/en/360px/obs-en-44-08.jpg?nolink&}}

Phexiroosi isttas, <<Hayssi ha addezi Masiheza Yesusa wolqan paxidi intte sinththan eqqides. Intte Yesusa kaqqideta; Xoossi gidikko zaari denththides! Intte iza ekkibeekketa; Gido attiin Yesusa wolqan gidonta haray atoteththa ogey deenna!>> gides.

{{https://api.unfoldingword.org/obs/jpg/1/en/360px/obs-en-44-09.jpg?nolink&}}

Phexiroosinne Yohaanisi xalateththan keehi haasayda gishshas hayti kaaleththizayti dagammida. Gaasoykka hayti tamaaronta asata gididayssa be7ida. Gido attiin he wode he asati Yesusara de7idayssa akeekida. Phexiroosanne Yohaanisa yashisidaappe guye istti bana mala yeddida.

**//Geeshsha Maxaafa taarike; Hawa 3:1-4:22.//  **

**44.Filphoosanne Tophphiya dere Gundulaa**

{{https://api.unfoldingword.org/obs/jpg/1/en/360px/obs-en-45-01.jpg?nolink&}}

Beni woosa keeththan kaaleththizaytappe issoy Isxifanoosa geetettiza asa. Izi lo7o sunththi diza asa, Xillo Ayyanaynne aadho erateththi kumida asa. Isxifanoosi daro malatata ooththidanne asati Yesusan ammanana mala ammanththiza yo7o shiishshiza asa.

{{https://api.unfoldingword.org/obs/jpg/1/en/360px/obs-en-45-02.jpg?nolink&}}

Issi gallas Isxifanoosi Yesusa gishshas tamarsiza wode Yesusan ammanonta issi issi Ayhudati Isxifanoosera palameteth doommida. Keehi hanqettidi Isxifanoose gishshas wordo yo7o haymanoote kaaleththizaytas, <<Muse gishshasinne Xoossa gishshas itta miish izi haasayshin siydos!>> gi yootida. Hessa gishshas haymanoote kaaleththizayti Isxifanoose oykkidi hara wordo markkati Yesusa gishshas wordo haasayana mala qeeseta halaqaakkonne kaaleththiza harataakko ehida.

{{https://api.unfoldingword.org/obs/jpg/1/en/360px/obs-en-45-03.jpg?nolink&}}

Qeeseta halaqay Isxifanoose, <<Hayti ha yoo7oti tumee?>> gi oychchides. Isxifanoosi Abraahame wodeppe doommidi Yesusa wode gakkanaas Xoossi ooththida daro gita miishshata, qasseka Xoossa derey kaalatti kaaletti iza bolla makkalidayssa hassa7esidi zaaro immides. Hessafe guye, <<Inttenoo! Ootoron komidanne makkallanchcha deretoo! Intte mayzati Xoossara eqettida malanne nabeta wodhida mala ubbato Xillo Ayyanara eqetteeta. Intte gidikko isttafekka aadhdhida iita ooththideta. Masiheza wodhideta!>> gides.

{{https://api.unfoldingword.org/obs/jpg/1/en/360px/obs-en-45-04.jpg?nolink&}}

Haymanoote kaaleththizayti hessa siyda wode bantta hayth gordana gakkanaashenne bantta qaala dhooqu histti waassana gakkanaashe keehi hanqettida. Isxifanoose katamayppe goochchi kessidi shuchchan caddida.

{{https://api.unfoldingword.org/obs/jpg/1/en/360px/obs-en-45-05.jpg?nolink&}}

Isxifanoosey hayqqishe, <<Yesusaa ta shemppo ekka!>> gi waassides. Hessafe guye gulbatidi, <<Godawu! Ha nagara isttas qoodoppa>> giidi zaari waassides. Hessafe guye hayqqides.

{{https://api.unfoldingword.org/obs/jpg/1/en/360px/obs-en-45-06.jpg?nolink&}}

Sa7oola geettetiza naateththazi Isxifanoose wodhida asatara zuppetidi iza shuchchan caddishin istta may7o naagees. He gallassafe doommidi Yerusalaamen diza asati Yesusa kaalliza asata goodo doommida. Hessa gishshas ammanizayti haraso boqata doommida. Gido attiin goodettikkoka bidason bidason ubbaan Yesusa gishshas sabakida.

{{https://api.unfoldingword.org/obs/jpg/1/en/360px/obs-en-45-07.jpg?nolink&}}

Piliphoosa geettettiza Yesusa kaalliza tamaarezi goodeteththa wode Yerusalaameppe baqatida ammanizaytappe issaa. Izi Samaariya biidi Yasusa gishshas sabakiin daro asay amman attides. Hessafe guye issi gallas Xoossafe kiitetida kiitanchchay bazzo biittan diza issi oge baana mala Pilphoosas yootides. Pilphoosi ogera bishin issi Tophphiya dereppe maatara diza asi para gaaren bishin be7ides. He addezaakko biidi haasayssana mala Xillo Ayyanay Piliphoosas yootides.

{{https://api.unfoldingword.org/obs/jpg/1/en/360px/obs-en-45-08.jpg?nolink&}}

Piliphoosi para gaarezakko matida wode Tophphiya dere addezi nabe Isayaasa maxaafan xaafettidayssafe issi kifle nabbabishin siydes. Addezi, <<Shukettana biza dorsa mala laaggida; dorsi co7u giza mala issi qaalakka kessibeenna. Pirdi ekki biida. Iza boonchchibeettenna. De7o biittafe dhayssida>> gi nabbabides.

{{https://api.unfoldingword.org/obs/jpg/1/en/360px/obs-en-45-09.jpg?nolink&}}

Piliphoosi Tophphiya addeza, <<Ne nabbabizayssa akeekay>> gi oychchides. Tophphiya addezi, <<Akkay; taas birshshi qoncisizay baynda akeekanaas dandaykke. Ane zay yaada ta millen utta. Isayaasi ba gishshas xaafideyee hara asa gishshas xaafidee?>> gi oychchides

{{https://api.unfoldingword.org/obs/jpg/1/en/360px/obs-en-45-10.jpg?nolink&}}

Isayaasi xaafiday Yesusa gishshas gididayssa Piliphoosi Tophphiya dere addezas paatti yootides. Qasseka Piliphoosi Yesusa gishshas yootiza mishiraachcho qaala yootanaas Xoossa qaalappe harasota go7ettides.

{{https://api.unfoldingword.org/obs/jpg/1/en/360px/obs-en-45-11.jpg?nolink&}}

Piliphoosinne Tophphiya dere addezi guuth bida mala haaththi diza soho gakkida. Tophphiya dere addezi, <<Be7a! Hayssan haaththi dees! Haaththan xammaqettoo?>> gi oychchides. Laaggizayssas para gaareza essana mala yootides.

{{https://api.unfoldingword.org/obs/jpg/1/en/360px/obs-en-45-12.jpg?nolink&}}

Histtiin haaththan geldi Piliphoosi Tophphiya dere addeza xammaqides. Istti haaththafe ke7idaappe guye tooronta dishin Xillo Ayyanay Piliphoosa haraso denththi efides. Yesusa gishshas hara asatas gujji yooto doommides.

{{https://api.unfoldingword.org/obs/jpg/1/en/360px/obs-en-45-13.jpg?nolink&}}

Tophphiya dere addezi Yesusa erdayssan ufayetishe ba dere buus doommides.

**//Geeshsha maxaafa taarike; Hawa 6:8-8:5; 8:26-40.//  **

**46.Phawuloosi Kirsaane gidides**

{{https://api.unfoldingword.org/obs/jpg/1/en/360px/obs-en-46-01.jpg?nolink&}}

Sa7ooli Isxifanoose wodhida asata may7o naagishe diza naateththaa. Izi Yesusa ammanibeenna; Hessa gishshas ammanizayta goodides. Addetanne maccasata oykkidi qasho keeth gelththanaas Yerusalaamen sooppe soo yuuyides. Qeeseta halaqay heen diza ammanizayta Damasqo bi oykkidi Yerusalaame ehana mala Sa7oolas alaafeteth immides.

{{https://api.unfoldingword.org/obs/jpg/1/en/360px/obs-en-46-02.jpg?nolink&}}

Sa7ooli Demasqo buussa bolla dishin saloppe wolqama poo7oy iza yuushon poo7ides; izikka biitta bolla kundides. Issi asi, <<Sa7oolaa! Sa7oolaa! Ays tana gooday?>> gishin siydes. Sa7ooli, <<Abeet Godawu; neni oonee?>> gi oychchides. Yesusi, <<Tani Yesusa. Ne goodidayssa!>> gi zaarides.

{{https://api.unfoldingword.org/obs/jpg/1/en/360px/obs-en-46-03.jpg?nolink&}}

Sa7ooli dedida mala xeellanaas dand7ibeenna; iza laggeti iza kaaleththidi Damasqo efida. Sa7ooli heedzdzu gallas kumeth aykkoka mibeenanne uybeenna..

{{https://api.unfoldingword.org/obs/jpg/1/en/360px/obs-en-46-04.jpg?nolink&}}

Damasqon Hanaaniya geetettiza kaalliza tamaarey dees. Xoossi Hanaaniya, <<Sa7ooli dizaso ba. Izi zaari xeellana mala ne kushe iza bolla woththa>> gides. Hanaaniyay gidikko, <<Abeet Godawu; ha addezi ammanizayta wosti goodidaakko siyadis>> gides. Xoossi iza, <<Ba! Ayhudatasinne hara dere asatas ta sunththa awajjana mala ta iza dooradis. Ta sunththaa gishshas daro meto izi ekkana>> gides.

{{https://api.unfoldingword.org/obs/jpg/1/en/360px/obs-en-46-05.jpg?nolink&}}

Hessa gishshas Hanaaniyay Sa7oolakko bides. Ba kushe iza bolla woththidi, <<Neni haa yishin nees qoncida Yesusi ne zaara xeellana malanne Xillo Ayyanan kumana mala neekko tana kiitides>> gides. Sa7ooli heerakka xeellanaas dandaydes; histtiin Hanaaniyay iza xammaqides. Hessafe guye Sa7ooli kath midessinne minnides.

{{https://api.unfoldingword.org/obs/jpg/1/en/360px/obs-en-46-06.jpg?nolink&}}

Sa7ooli heerakka, <<Yesusi Xoossa naa!>> giidi Damasqon diza Ayhudatas markateth doommides. Ammanizayta dhayssanas dafettiza addezi ha7i simmidi Yesusan ammanetoyssan Ayhudati malalettida! Yesusi Masihe gididayssa Sa7ooli qoncisi Ayhudata ammanththides.

{{https://api.unfoldingword.org/obs/jpg/1/en/360px/obs-en-46-07.jpg?nolink&}}

Daro gallassatappe guye Ayhudati Sa7oola wodhanaas qaala qchchida. Wodhanaas katama pengen naagiza asata kiitida. Gido attiin Sa7ooli istti halchchida halchcho siydes; iza laggeti izi kessi ekki attana mala maaddida. Issi gallassa omars keyshen yeggidi katama ginbeza hu7era woththida. Sa7ooli Damasqofe kessi ekki attidaappe guye Yesusa gishshas markateththaa gede gujjides.

{{https://api.unfoldingword.org/obs/jpg/1/en/360px/obs-en-46-08.jpg?nolink&}}

Sa7ooli kaalliza tamaaretara gayttanaas Yerusalaame bides; istti gidikko babbida. He wode Bernabase geetettiza ammanizayssi Sa7oola Hawaretakko efidi Sa7ooli Damasqon babonta sabbakidayssa yootides. Hessafe guye Yesusa kaalliza tamaareti Sa7oola ekkida.

{{https://api.unfoldingword.org/obs/jpg/1/en/360px/obs-en-46-09.jpg?nolink&}}

Yerusalaamen diza goodoppe baqattida issi issi ammanizayti Anxokiya haakki biidi Yesusa gishshas sabakida. Anxokiyan diza daroti Ayhudata gidetenna. Gido attiin koyrora daroti ammanida. Bernabaasinne Sa7ooli hayta oorath ammanidayta Yesusa gishshas tamarisanaasinne woosa keeththaa minththeththanaas hee bida. Yesusan ammanizayti koyro wode Anxokiyan, <<Kirsitaaneta>> geetettida.

{{https://api.unfoldingword.org/obs/jpg/1/en/360px/obs-en-46-10.jpg?nolink&}}

Issi gallass Anxokiyan diza ammanizayti xoomishininne woossishin Xillo Ayyanay, <<Ta istta xeygida oosoza ooththana mala Bernabaasnne Sa7oola taas dummasite>> gides. Hessa gishshas Anxokiya woosa keeththa oosanchchati Brnabaasssinne Sa7oolas woossida; banta kushekka istta bolla wooththida. Hessafe guye daro sohon Yesusa gishshas yootiza mishiraachcho sabakkanaas kiittida. Barnabaasinne Sa7ooli dumma dumma kawoteththatafe gidida asata tamarsida. Daro asatikka Yesusan ammanida.

**//Geeshsha maxaafa taarike; hawa 8:3; 9:1-31; 11:19-26; 13:1-3.//  **

**46. Phawuloosinne Silaasi Piliphisiyoosen**

{{https://api.unfoldingword.org/obs/jpg/1/en/360px/obs-en-47-01.jpg?nolink&}}

Sa7ooli Oroome kawo kawoteththatan ubbaan hamutiza wode Oroome dere addezi iza sunththa, <<Phawuloosa>> gi go7eteth doommides. Issi gallas Phawuloosinne iza lage Sillaasi Yesusa gishshas yootiza mishiraachchoza awajjanaas Piliphoose katama bida. Asay woossanaas shiiqida soho katamayppe kare baggara shaafa matan diza so bida. Heen issi zal7anchcha maccas Liidiya geetettizaaro demmida. Iza Xoossa siiqawusinne goynnawus.

{{https://api.unfoldingword.org/obs/jpg/1/en/360px/obs-en-47-02.jpg?nolink&}}

Yesusa gishshas yootettiza kiita iza ammanana mala Xoossi Liidiya wozna doydes. Iznne izi keeththa asati xammaqettida. Baso de7ana mala Phawuloosanne Silaase mokkadus. Hessa gishshas istti iziranne izi keeththa asatara de7ida.

{{https://api.unfoldingword.org/obs/jpg/1/en/360px/obs-en-47-03.jpg?nolink&}}

Phawuloosinne Silaasi daro wode woosa sohon asatara issife gaytteettes. Istti ubba wode hee bishin issi daydanththi oykkida geela7o dangaxire daara istta kaallashe de7awus. Iza he izo oykkida daydanththaa baggara buroppe yaana wodeta gishshas asaasi kaayawus. Hessa gishshas iza maroththa maroththa ba godatas daro miish ehawus.

{{https://api.unfoldingword.org/obs/jpg/1/en/360px/obs-en-47-04.jpg?nolink&}}

Geela7o dangaxireya istti yuuyishin istta kaalla kaallada, <<Hayti asati Wolqama Xoossa aylleta. Istti attoteththa oge inttes yootana!>> gashe waaso doommadus. Phawuloosi hanqetanaashe gakkanaas hessaththo zaara zaara ooththadus.

{{https://api.unfoldingword.org/obs/jpg/1/en/360px/obs-en-47-05.jpg?nolink&}}

Wurseththan geela7o dangaxireya waaso doommiin Phawuloosi izikko simmidi izin diza daydanththaza, <<Yesusa sunththan izippe keza!>> gides. Heerakka daydanththazi izo yeddides,

{{https://api.unfoldingword.org/obs/jpg/1/en/360px/obs-en-47-06.jpg?nolink&}}

Geela7o dangaxirey godata asati keehi hanqettida! Daydanththay baynda geela7oya asata gishshas sinththafe yaana wodetas kaayontayssa erida. Hessika asata gakkana miishshata isttas yootanaas dandayonta gishshas izi godatas miishshi cigettenna.

{{https://api.unfoldingword.org/obs/jpg/1/en/360px/obs-en-47-07.jpg?nolink&}}

Hessa gishshas e geela7o dangaxirey godati Phawuloosanne Silaase maatay diza Oroome asatakko efida. Isttika bukkidi qasho keeth gelsida.

{{https://api.unfoldingword.org/obs/jpg/1/en/360px/obs-en-47-08.jpg?nolink&}}

Istti Phawuloosanne Silaase qasho keeththan giddo kifilen gelththi qachchida; istta toho durumara gaththi qachchida. Gido attiin istti giddi giddoth Xoossas galata yethi yexxida.

{{https://api.unfoldingword.org/obs/jpg/1/en/360px/obs-en-47-09.jpg?nolink&}}

Tooronta dishin gadey qaaxxides! Qasho keeththa pengeti wacci gi doyettida. Qasho asata ubbaa sansalatay qoqofettides.

{{https://api.unfoldingword.org/obs/jpg/1/en/360px/obs-en-47-10.jpg?nolink&}}

Qasho keeththa zabezi dhiskofe beeggides. Qasho keeththa pengeti ubbay doyettidayssa be7idi babbides! Qasho asati ubbay kessi ekki bidaa izas misatides. Hessa gishshas bana wodhanaas qoppides. (Qasho asati kessi ekkana mala ooththiko maatay diza Oroome asati wodhanaysaa erides). Gido attiin Phawuloosi be7idi, <<Agga! Nena qohoppa; nuni ubbay haan doos>> gi waassides.

{{https://api.unfoldingword.org/obs/jpg/1/en/360px/obs-en-47-11.jpg?nolink&}}

Qasho keeththa zabezi Phawuloosakkonne Silaasekko kokkorishe yiidi, <<Attana mala ta ay ooththoo?>> gi oychchides. Phawuloosi iza, <<Godaa Yesusa ammana; neninne neso asati attana>> gi zaarides. Hessafe guye qasho keeththa zaabezi Phawuloosanne Silaase baso efidi istta madunththaa meeccides. Phawuloosi izason diza ubbatas Yesusa gishshas yootiza mishiraachcho qaala sabakides.

{{https://api.unfoldingword.org/obs/jpg/1/en/360px/obs-en-47-12.jpg?nolink&}}

Qasho keeththa zabezinne izaso assay ubbay Yesusa ammanidi xammaqettida. Histtiin qasho keeththa zabezi Phawuloosasinne Silaases quma shiishshiin issife ufayettida.

{{https://api.unfoldingword.org/obs/jpg/1/en/360px/obs-en-47-13.jpg?nolink&}}

Wonteththa gallasi Pilphisiyoose dere kaaleththizayti Phawuloosanne Silaase qasho keeththafe birshidi Pilphisiyooseppe baana mala oychchida. Phawuloosinne Silaasi Liidiyanne issi issi hara laggeta be7idi katamayo yeddi ke7ida. Yesusa gishshas yootiza mishiraachcho qaalay aakki aakki bides. Woosa keeththika dicci dicci bides.

{{https://api.unfoldingword.org/obs/jpg/1/en/360px/obs-en-47-14.jpg?nolink&}}

Phawuloosinne hinko ammanizayta kaaleththizayti Yesusa gishshas yootiza mishiraachcho qaala sabakishenne tamarsishe daro katamata yuuyida. Qasseka woosa keeththatan diza ammanizayta minththeththanasinne tamarsanaas daro kiitata xaafida. Ha kiitatappe issoti issoti Xoossa qaalan de7iza maxaafata.

**//Geeshsha maxaafa taarike; Hawa 16:11-40.//  **

**48. Yesusi Hidotan immetida Masihe**

{{https://api.unfoldingword.org/obs/jpg/1/en/360px/obs-en-48-01.jpg?nolink&}}

Xoossi alame medhdhida wode ubba miishshika geeshsha. Nagaraykka deenna. Addaaminne Heewana bantta giddon siiqetteettes. Xoossaaka siiqeettes. Hargey woykko hayqoy deenna. Hessa mala alamey hanana mala Xoossi koydesishin.

{{https://api.unfoldingword.org/obs/jpg/1/en/360px/obs-en-48-02.jpg?nolink&}}

Xala7ey Gannaten Heewano baleththanaas shooshsha baggara haasaydes. Histtiin izanne Addaamey Xoossa bolla nagara ooththida. Istti ooththida nagarappe dendidayssan sa7a bolla asi ubbaay saketeesinne hayqqees.

{{https://api.unfoldingword.org/obs/jpg/1/en/360px/obs-en-48-03.jpg?nolink&}}

Addaaminne Heewana ooththida nagara gaason hessafe aadhdhiza iita miishshi hanids. Istti Xoossas morke gidida. Hessa gaason he wodeppe doommidi asa naa ubbaas nagaray eesh gidides; qasse Xoossas morke gidida. Xoossaanne asaa giddon de7iza gaytotteththay nagara gaason duuxxides. Gido attiin Xoossi he gaytoteththaa zaari giigisanaas halchch dees.

{{https://api.unfoldingword.org/obs/jpg/1/en/360px/obs-en-48-04.jpg?nolink&}}

Heewani zareppe issoy Xala7e hu7e qoxxana. Xala7ey qasse izas qincifle madunththanayssa Xoossi hidota immi woththides. Hessika Xala7ey Masiheza wodhana. Gido attiin Xoossi iza zaari denththana; hessafe Masihezi Xala7e wolqa mernaas dincereththana. Daro layththafe guye Masihezi Yesusa gididayssa Xoosssi qoncisdes.

{{https://api.unfoldingword.org/obs/jpg/1/en/360px/obs-en-48-05.jpg?nolink&}}

GODAY biitta ubbaa bashsha haaththan dhayssida wode izan ammanettida asata ashshanaas markabe shiishshides. Issi qommon asi ubbay ba nagara gaason dhayanaas bessees. Gido attiin Xoossi banan ammanettizayta ubbaa ashshanaas Yesusa immides.

{{https://api.unfoldingword.org/obs/jpg/1/en/360px/obs-en-48-06.jpg?nolink&}}

Daro layth qeeseti bantta nagaras bessiza qixaate bessanaas deraa gishshas qanxonta Xoossas yarsho shiishshida. Gido attiin he yarshoti istta nagaraa digganaas dandaybeettenna. Yesusi gita qeeseta halaqa. Hara qeesetappe dumma baggara bana alame bolla diza asaa ubbaa nagara digganaas dandayza xon7i yarsho ooththi shiishshides. Yesusi ay asikka ooththida ubbaa asa nagara qixaate ekkida gishshas polo qeese halaqa.

{{https://api.unfoldingword.org/obs/jpg/1/en/360px/obs-en-48-07.jpg?nolink&}}

GODAY Abrahaames, <<Biitta bolla diza dere ubbay ne baggara anjjettana>> gi yootides. Yesusi Abrahaame zare; iza baggara dere ubbay anjjettides. Gaasoykka Yesusan ammaniza asi issoy issoy ba nagarappe attides; qasseka Abrahaames ayyana naa gidana.

{{https://api.unfoldingword.org/obs/jpg/1/en/360px/obs-en-48-08.jpg?nolink&}}

Ba naa Yisaaqa yarsho histti shiishshana mala Xoossi Abrahaame oychchida wode GODAY Yisaaqa qoodh yarsho dorsa shiishshides. Nu ubbatikka nu nagara gason hayqqanaas bessees! Gido attiin GODAY nu qoodhe yarshetti hayqqana mala Xoossa dors gidida Yesusa immides.

{{https://api.unfoldingword.org/obs/jpg/1/en/360px/obs-en-48-09.jpg?nolink&}}

Xoossi Gibxe bolla worseththa Inxo kiittida wode borey baynda laaqa shukkidi suuththaa penge qoslaththa bollanne qoreza bolla wuxxana mala Isra7eele keeththa asatas yootides. Xoossi suuththaa be7ida wode keeththata aggi aadhdhi bides. Istta bayra naytakka wodhibeenna. Hayssi ha ooso taarikkezi Paaziga geetettides.

{{https://api.unfoldingword.org/obs/jpg/1/en/360px/obs-en-48-10.jpg?nolink&}}

Yesusi nuus Paaziga dorsa. Izi polonne nagaray bayndaade gidida gishshas Paaziga gallas shukettides. Ay asikka Yesusan ammaniza wode Yesusa suuththay iza nagaras cigettides. Xoossa hanqoy iza bollara aadhdhana.

{{https://api.unfoldingword.org/obs/jpg/1/en/360px/obs-en-48-11.jpg?nolink&}}

Xoossi doorida dere Isra7eelera caaqo qaala gelides. Gido attrin ha7i Xoossi ubba asas gidana mala ooraththa caaqo qaala gelides. Ha ooraththa caaqo qaala gaason ubba dereppe ay asikka Yesusan ammanidi Xoossa dere bagga gidana dandayees.

{{https://api.unfoldingword.org/obs/jpg/1/en/360px/obs-en-48-12.jpg?nolink&}}

Musey Xoossa qaala awajjida gita nabe. Yesusi gidikko ubbaafe aadhdhiza nabe. Izi Xoossa. Hessa gishshas izi ooththidanne haasayida miish ubbay Xoossa oosonne iza qaala. Hessa gishshas Yesusi Xoossa qaala geetetti xeygettees.

{{https://api.unfoldingword.org/obs/jpg/1/en/360px/obs-en-48-13.jpg?nolink&}}

Iza zaretappe issoy kawo gididi Xoossa dera mernaas haaranayssa Xoossi kawo Dawites hidota qaala immides. Yesusi Xoossaa naanne Masihe gidida gishshas mernaas haaranaas dandayzay he dumma gidida Dawite zare.

{{https://api.unfoldingword.org/obs/jpg/1/en/360px/obs-en-48-14.jpg?nolink&}}

Dawiti Isra7eele kawo. Yesusi gidikko medheteththa ubbaas kawo! Simmi yiidi xilloteththaninne saroteththan kawoteththaa mernaas haarana.

**//Geeshsha maxaafa taarike; Medhe 1-3; 6; 14; 22; Kessa 12; 20; 2Samu 7; Ibra3:1-6; 4:14-5:10; 7:1-8:13; 9:11-10:18; ajju 21.//  **

**49. Ooraththa Caaqo qaala**

{{https://api.unfoldingword.org/obs/jpg/1/en/360px/obs-en-49-01.jpg?nolink&}}

Issi kiitanchchay Maaramo geettettiza geela7oyssi Xoossa naa iza yelanayssa yootides. Hessa gishshas iza buro geela7on dashe attuma naa yelada Yesusa ga sunththadus. Hessa gishshas Yesusi Xoossanne asa.

{{https://api.unfoldingword.org/obs/jpg/1/en/360px/obs-en-49-02.jpg?nolink&}}

Yesusi Xoossa gididayssa qoncisanaas daro malalsiza miishshata ooththides. Haaththa bolla hamuttides; danbala co7u histtides; daro harganchchata paththides; daydanththata kessides; hayqqidayta denththides; hessafekka bolla ichchash budenanne Nam7u qeeri mole ichchash shiyappe dariza asas gidana mala ooththides.

{{https://api.unfoldingword.org/obs/jpg/1/en/360px/obs-en-49-03.jpg?nolink&}}

Qasseka Yesusi gita astamaare; Xoossa naa gidida gishshas maatan haasaydes. Inttena intte siiqiza mala hara asatakka siiqite gi tamarsides.

{{https://api.unfoldingword.org/obs/jpg/1/en/360px/obs-en-49-04.jpg?nolink&}}

Qasse intte aqotanne hara miishshatakka siiqiza mala intte Xoossaa siiqanaas bessees gi tamarsides.

{{https://api.unfoldingword.org/obs/jpg/1/en/360px/obs-en-49-05.jpg?nolink&}}

Yesusi Xoossa kawoteththi alame bolla diza ay miishshafekka aadhdhi boonchchetides gides. Ay asasikka keehi koshshiza miishshi Xoossa kawoteththa bagga gideththa. Xoossaa kawoteththan gelanaas inte nagarappe geeyanaas bessees.

{{https://api.unfoldingword.org/obs/jpg/1/en/360px/obs-en-49-06.jpg?nolink&}}

Issi issi asati iza ammanidi attizayssa harati qasse iza ekkontayssa Yesusi tamarsides. Issi issi asati lo7o biitta mala gides. Yesusa gishshas yootiza mishiraachcho qaala ekkidi attana. Hara asati Xoossa qaala zereththay bessontanne ayfe immonta oge tiixaanne shuchcha biitta mala. He asati Yesusa gishshas yootiza kiita ekkontaytanne iza kawoteththaan gelontayta.

{{https://api.unfoldingword.org/obs/jpg/1/en/360px/obs-en-49-07.jpg?nolink&}}

Xoossi nagaranchchata keehi dosizayssa Yesusi tamarsides. Isttas atto gaanaasinne istta ba nayta histtana koyees.

{{https://api.unfoldingword.org/obs/jpg/1/en/360px/obs-en-49-08.jpg?nolink&}}

Qasseka Xoossi nagara ixxizayssa Yesusi yootides. Addaaminne Heewana nagara ooththida wode nagaray istta zereththa ubbaa qohides. Hessafe dendidayssan alame bolla diza asi ubbay nagara ooththides; Xoossafekka duuxxees. Hessa gishshas ubba asikka Xoossas morkke gidides.

{{https://api.unfoldingword.org/obs/jpg/1/en/360px/obs-en-49-09.jpg?nolink&}}

Gido attiin izan ammanida ubbay merna de7oy daana attin dhayonta mala Xoossi ba issi naaza immanaashe gakkanaas coo siiqides.

{{https://api.unfoldingword.org/obs/jpg/1/en/360px/obs-en-49-10.jpg?nolink&}}

Intte intte nagara gaason qohanchchata gidida gishshas hayqanaas besseeta. Xoossi intte bolla hanqqanaas bessees; Gido attiin ba hanqo intte bolla gussana qoodhe Yesusa bolla gussides. Yesusi masqale bolla hayqqida wode intte qixaate ekkides.

{{https://api.unfoldingword.org/obs/jpg/1/en/360px/obs-en-49-11.jpg?nolink&}}

Yesusi mulekka nagara ooththibeenna. Gido attiin intte nagaranne alamen diza issi issi asaa nagara digganaas qaxxayetanaasinne polo yarsho gididi hayqo doorides. Yesusi bana yarshida gishshas Xoossi ay nagarakka, iita gidida nagarakka atto gaanaas dandayees.

{{https://api.unfoldingword.org/obs/jpg/1/en/360px/obs-en-49-12.jpg?nolink&}}

Intte lo7o oosoti inttena ashshanaas dandayettenna; Inttes Xoossara issifeteththi daana mala ooththanaas dandayza miishshi deenna. Yesusi xalla intte nagara meeccanaas dandayees. Yesusi Xoossa naa gididayssa, intte qoodhe masqale bolla hayqqidayssa, Xoossi hayqoppe denththidayssa xalla intte ammanana bessees.

{{https://api.unfoldingword.org/obs/jpg/1/en/360px/obs-en-49-13.jpg?nolink&}}

Xoossi Yesusa ammanizanne iza baas Godaa histtii ekkiza ay asikka ashshana. Dureti woykko manqoti, addey woykko maccay, cimay woykko naateththi awan de7ikkoka aykko deenna. Xoossi inttenara mata gaytoteththi daana mala dosees; intte Yesusa ammanana mala koyees.

{{https://api.unfoldingword.org/obs/jpg/1/en/360px/obs-en-49-14.jpg?nolink&}}

Yesusi intte ammanana malanne xammaqettana mala xeygees. Yesusi Masihenne Xoossaa naa mexi issaa gididayssa ammaneetii? Intte nagaranchcha gididayssanne Xoossi hanqqanaas bessizayssa ammaneetii? Yesusi intte nagara digganaas masqale bolla hayqqidayssa ammaneetii?

{{https://api.unfoldingword.org/obs/jpg/1/en/360px/obs-en-49-15.jpg?nolink&}}

Yesusaninne izi inttes ooththida ooson intte ammanikko, intte kirsitaaneta! Xoossi inttena xala7eppenne dhuma kawoteththafe kessidi Xoossa po7o kawoteththan woththides. Xoossi yo7ota intte ooththiza gal7anne nagara ogeza diggidi ooraththinne xillo ooso oge inttes immides.

{{https://api.unfoldingword.org/obs/jpg/1/en/360px/obs-en-49-16.jpg?nolink&}}

Intte kirsitaaneta. Yesusi ooththida ooso gaason Xoossi intte nagara atto gides. Ha7i Xoossi morketeththa qoodhe mata laggeta histti qoodides.

{{https://api.unfoldingword.org/obs/jpg/1/en/360px/obs-en-49-17.jpg?nolink&}}

Xoossa laggenne Yesusa oosanchchata intte gidikko Yesusi tamarsiza miishshatas azazetandeta. Kirsitaaneta intte gidikkoka ha7ikka nagara ooththanaas paacetadeta. Gido attiin Xoossi ammanetidaade gidida gishshas intte nagara paaxizaa gidikko ta atto gaana gees. Intte nagara eqettana wolqay immetana.

{{https://api.unfoldingword.org/obs/jpg/1/en/360px/obs-en-49-18.jpg?nolink&}}

Xoossi intte woossana mala, qaala xana7ana mala, hara kirsitaanetara goynnana mala, izi inttes ooththidayssa haratas yootana mala koyees. Ha yo7oti ubbay izara mino gaytoteththi daana mala istta maaddana.

**//Geeshsha maxaafa taarike፡ Oro 3፡21-26፤ 5፡1-11፤ Yoha 3፡16፤ Mar 16፡16፤ Qola 1፡13-14፤ 2Qoro 5፡17-21፤ 1Yoha 1፡5-10፡፡//  **

**50. Yesusi Simmana**

{{https://api.unfoldingword.org/obs/jpg/1/en/360px/obs-en-50-01.jpg?nolink&}}

2,000 layththa lagge alame yuushon diza daro asay Yesusa gishshas yootiza mishiraachcho qaala siyshe gam7ides. Woosa keeththi diccashe de7adus. Yesusi wode wurseththan simmi yaanaas hidota qaala immides. Izi buron simmontaakkoka hidotaa qaala naagees.

{{https://api.unfoldingword.org/obs/jpg/1/en/360px/obs-en-50-02.jpg?nolink&}}

Nuni Yesusa simmo naagishe Xoossa geeshshateththaninne iza boonchchisiza ogen de7ana mala koyees. Qasseka iza kawoteththaa gishshas haratas nu yootana mala koyees. Yesusi biitta bolla de7iza wode, <<Iza kaalliza tamaareti Xoossa kawoteththaa gishshas yootiza mishiraachcho qaala alame bolla ubbason de7iza asaas sabakana. He wode alame wurseththi yaana>> gides.

{{https://api.unfoldingword.org/obs/jpg/1/en/360px/obs-en-50-03.jpg?nolink&}}

Daro kawoteththatan diza dereti ha7ikka Yesusa gishshas siybeetenna. Yesusi pude salo simmanaappe sinththan mishiraachcho qaala siyontaytas awjjana mala kirsitaanetas, <<Biite Kawoteththatan diza deraa tana kaalliza tamaareta histtite!>> gi yootides. Qasseka, <<Kath shiisho wodey gakkides!>> gides.

{{https://api.unfoldingword.org/obs/jpg/1/en/360px/obs-en-50-04.jpg?nolink&}}

Qasseka Yesusi, <<Oosanchchay ba godaappe darenna. Hayssa ha alame daannati tana ixxida mala ta gaason inttena waayssananne wodhana. Intte ha alamezan meto ekkikokka dazgite; tani ha alameza haariza xala7e xoonadis. Intte tanan ammanidi wurseththi gakkanaas minniko he wode Xoossi inttena ashshana!>> gides.

{{https://api.unfoldingword.org/obs/jpg/1/en/360px/obs-en-50-05.jpg?nolink&}}

Alame wurseththi gakkiza wode asa bolla gakkana mish qoncisanaas Yesusi bana kaalliza tamaaretas issi taarike yootides. Izi isttas, <<Issi asi ba goshshan lo7o zereth zerides. Izi ichchida wode morkey yiidi haruma maata zeridi bides.

{{https://api.unfoldingword.org/obs/jpg/1/en/360px/obs-en-50-06.jpg?nolink&}}

Zerettida gistey caarida wode addeza oosanchchati, <Godawu neni hayssa ha goshshan lo7o zereth zerabeekii? Histtiin iza giddon haruma maatay waani dizee?> gi oychchida. Istta godaykka, <Morkey zeronta aggenna> gi zaarides>> gides.

{{https://api.unfoldingword.org/obs/jpg/1/en/360px/obs-en-50-07.jpg?nolink&}}

<<Oosanchchati banta godaas, <Harumaa shoddinoo?> gi oychchida. Istta goday, <Akkay. Intte hessa ooththiko gistezakka shoddana. Kaththa shiisho wodey gakkanaas takkidi harumaa shiishshidi xuuggite; gisteza gidikko gootaran dagaste> gides.

{{https://api.unfoldingword.org/obs/jpg/1/en/360px/obs-en-50-08.jpg?nolink&}}

Iza kaalliza tamaaretas taarikeza birshshechchay gelbeenna; hessa gishshas isttas qoncisi yootana mala Yesusa oychchida. Yesusi, <<Lo7o zereth zerida addezi Mesiheza bessees, goshshazi alame bessees. Lo7o zereththazi Xoossa kawoteththan diza asata bessees.

{{https://api.unfoldingword.org/obs/jpg/1/en/360px/obs-en-50-09.jpg?nolink&}}

Harumazi iita bagga gidida asata bessees. Haruma zeriday morke Dabiloosa bessees. Kaththa shiisho wodezi alame wurseth bessees. Buucizaytikka Xoossa kiitanchchata besseettes.

{{https://api.unfoldingword.org/obs/jpg/1/en/360px/obs-en-50-10.jpg?nolink&}}

<<Alame wurseththan kiitanchchati Dabiloosa bagga gidida asati ubbay issi bolla shiiqidi laciza taman olana. Heen waassana keehi iita gidida waayen bantta achche garcana. He wode geeshshati bantta Aawa kawoteththan awa arshe mala xolqana.

{{https://api.unfoldingword.org/obs/jpg/1/en/360px/obs-en-50-11.jpg?nolink&}}

Qasseka Yesusi alame wurseththafe sinththan biittan simmanayssa yootides. Izi bida mala simmidi yaana; hessika izas asateththa bollay daana. Salo shaaran yaana. Yesusi simmiza wode hayqqida ammaniza asati hayqooppe dendidi salon gayttana.

{{https://api.unfoldingword.org/obs/jpg/1/en/360px/obs-en-50-12.jpg?nolink&}}

He wode buro shemppora paxa diza ammanizayti pude salo dendana; hayqoppe dendida ammaniza asatara gaytana. Heen ubbatikka Yesusara de7ana. Hessafe guye Yesusi deraara polo saron issife mernaas de7ana.

{{https://api.unfoldingword.org/obs/jpg/1/en/360px/obs-en-50-13.jpg?nolink&}}

Yesusi banan ammaniza ubbaas Kallachcha immanaas hidota qaala immides. Istti polo saron Xoossaara mernaas de7ananne kawotana.

{{https://api.unfoldingword.org/obs/jpg/1/en/360px/obs-en-50-14.jpg?nolink&}}

Gido attiin Xoossi Yesusan ammanonta as ubbaa bolla pirdana. Mernaas istti yeekkiizasonne waayeppe dendidayssan achche garcizaso si7oole olana. Mulekka dhayonta tamay ubbato istta maana. Guxunetikka ubbato qanxonta istta maana.

{{https://api.unfoldingword.org/obs/jpg/1/en/360px/obs-en-50-15.jpg?nolink&}}

Gido attiin Xoossi Yesusan ammanonta as ubbaa bolla pirdana. Mernaas istti yeekkiizasonne waayeppe dendidayssan achche garcizaso si7oole olana. Mulekka dhayonta tamay ubbato istta maana. Guxunetikka ubbato qanxonta istta maana.

{{https://api.unfoldingword.org/obs/jpg/1/en/360px/obs-en-50-16.jpg?nolink&}}

Addaaminne Heewana Xoossas azazetonta ixxidi nagara haa alame ehida gishshas Xoossi alameza qangidesinne dhayssanaas qachchides. Gido attiin issi gallasi Xoossi polo gidida ooraththa salonne ooraththa biitta medhdhana.

{{https://api.unfoldingword.org/obs/jpg/1/en/360px/obs-en-50-17.jpg?nolink&}}

Yesusinne derey ooraththa biittan de7ana; de7iza miish ubbaan mernaas kawotana. Izi afunth ubbaa quccana. Hannife guye metoy, ceecey, yeehoy, iitateththi, sakoy woykko hayqoy deenna.Yesusi ba kawoteththaa saroteththaninne xilloteththan haarana; Mernaas ba deraara gidana.

**//Geeshsha maxaafa taarike; Mato 24፡14፤ 28፡18፤ Yoha 15፡20፤ 16፡33፤ Ajju 2፡10፤ Mato 13፡24-30፤ 36-42፤ 1Tase 4፡13-5፡11፤ Yaqo 1፡12፤ Mato 22፡13፤ Ajju 20፡10፤ 21፡1-22፡21፡፡//  **

